در یداری لحظه ها  پیکرم کنار نهر خروشان لغزید  مرغی روشن فرود آمد  و لبخند گیج مرا برچید و پرید  ابری پیدا شد  و بخار سرشکم را در شتاب شفافش  نوشید  نسیمی برهنه و بی پایان سر کرد  و خطوط چهره ام را آشفت و گذشت  درختی تابان  پیکرم را در ریشه سیاهش بلعید  طوفانی سر رسید  و جاپایم را ربود  نگاهی به روی نهر خروشان خم شد  تصویری شکست  خیالی از هم گسیخت       به روی شط وحشت برگی لرزانم  ریشه ات را بیاویز  من از صدا ها گذشتم  روشنی را رها کردم  رویای کلید از دستم افتاد  کنار راه زمان دراز کشیدم  ستاره ها  در سردی رگ هایم لرزیدند  خاک تپید  هوا موجی زد  علف ها ریزش رویا ها رادر چشمانم شنیدند  میان دو دوست تمنایم روییدی  در من تراویدی  آهنگ تاریک اندامت را شنیدم  نه صدایم و نه روشنی  طنین تنهای تو هستم  طنین تاریکی تو  سکوتم را شنیدی  بسان نسیمی از روی خودم برخواهم خاست  درها را خواهم گشود  در شب جاویدان خواهم وزید  چشمانت را گشودی  شب در من فرود آمد      كنار مشتی خاك  در دوردست خودم تنها نشسته ام  نوسان خاك ها شد  و خاك ها از میان انشگتانم لغزید و فرو ریخت  شبیه هیچ شده ای  چهره ات را به سردی  خاك بسپار  اوج خودم را گم كرده ام  می ترسم  از لحظه بعد و از ابن پنجره ای كه به روی احساسم گشوده شود  برگی روی فراموشی دستم افتاد : برگ اقاقیا  بوی ترانه ای گمشده می دهد بوی لالایی كه روی چهره مادرم نوسان می كند  از پمجره  غروب را به دیوار كودكی ام تماشا می كنم  بیهوده بود بیهوده بود  این دیوار روی درهای باغ سبز فرو ریخت  زنجیر طلایی بازی ها و دریچه روشن قصه ها زیر این آوار رفت  آن طرف سیاهی من پیداست  روی بام گنبدی كاهگلی ایستاده ام شبیه غمی  و نگاهم را در بخار غروب ریخته ام  روی این پله ها غمی تنها نشست  دراین دهلیز ها انتظاری سرگردان بود  من دیرین روی این شبكه های سبز سفالی خاموش شد  در سایه آفتاب این درخت اقاقیا گرفتن خورشید را در ترسی شیرین تماشا   كرد  خورشید در پنجره می سوزد  پنجره لبریز برگها شد  با برگی لغزیدم  پیوند رشته ها با من نیست  من  هوای خودم را می نوشم  و در دوردست خودم تنها نشسته ام  انگشتم خاكها را زیر و رو می كند  و تصویر ها را به هم می پاشد  می لغزد خوابش می برد  تصویری می كشد تصویری سبز شاخه ها برگ ها  روی باغ های روشن پرواز می كنم  چشمانم لبریز علف ها می شود  و تپش هایم با  شاخ و برگ ها می آمیزد  می پرم می پرم  روی دشتی دور افتاده  آفتاب بالهایم را می سوزاند و من در نفرت بیداری به خاك می افتم  كسی روی خاكستر بالهایم راه می رود  دستی روی پیشانی ام كشیده شد من سایه شدم  شاسوسا تو هستی ؟  دیر كردی  از لالایی كودكی تا خیریگ این  آفتاب انتظار ترا داشتم  در شب سبز شبكه ها صدایت زدم در سحر رودخانه  در آفتاب مرمرها  ودر این عطش تاریكی صدایت می زنم شاسوسا  این دشت آفتابی را شب كن  تا من راه گمشده را پیدا كنم و در جاپای خودم خاموش شوم  شاسوسا وزش سیاه و برهنه  خاك زندگی ام را فراگیر  لبهایش از سكوت بود  انگشتش به هیچ سو لغزید  ناگهان طرح چهره اش از هم پاشید و غبارش را باد برد  روی علف های اشك آلود به راه افتاده ام  خوابی را میان این علف ها گم كرده ام  دستهایم پر از بیهودگی جست و جوهاست  من دیرین تنها دراین دشت ها پرسه زد  هنگامی  كه مرد  رویای شبكه ها و بوی اقاقیا میان انگشتانش بود  روی غمی به راه افتاده ام  به شبی نزدیكم سیاهی من پیداست  در شب آن روزها فانوس گرفته ام  درخت اقاقیا در روشنی فانوس ایستاده  برگهایش خوابیده اند شبیه لالایی شده اند  مادرم را می شنوم  خورشید با  پنجره آمیخته  زمزمه مادرم به آهنگ جنبش برگهاست  گهواره ای نوسان می كند  پشت این دیوار كتیبه ای می تراشند  می شنوی ؟  میان دو لحظه پوچ در آمد و رفتم  انگار دری به سردی خاك باز كردم  گورستان به زندگی ام تابید  بازی های كودكی ام روی این سنگهای سیاه پلاسیدند  سنگ ها را می شنوم ابدیت غم  كنار قبر امتظار چه بیهوده است  شاسوسا روی مرمر سیاهی روییده بود  شاسوسا شبیه تاریك من  به آفتاب آلوده ام  تاركم كن تاریك تاریك شب اندامت را در من ریز  دستم را ببین راه زندگی ام در تو خاموش می شود  راهی در تهی سفری به  تاریكی  صدای زنگ قافله را می شنوی ؟  با مشتی كابوس همسفر شده ام  راه از شب آغاز شد به آفتاب رسید و اكنون از مرز تاریكی می گذرد  قافله از رودی كم ژرفا گذشت  سپیده دم روی موج ها ریخت  چهره ای در آب نقره گون به مرگ می خندد  شاسوسا شاسوسا  در مه تصویر ها قبر ها  نفس می كشند  لبخند شاسوسا به خاك می ریزد  و انگشتش جای گمشده ای را نشان می دهد كتیبه ای  سنگ نوسان می كند  گل های اقاقیا در لالایی مادرم می شكفد ادیت در شاخه هاست  كنار مشتی خاك  در دوردست خودم تنها نشستهام  برگها روی احساسم می لغزند      شبنم مهتاب می بارد  دشت سرشار از بخار آبی گلهای نیلوفر  می درخشد روی خاک آیینه ای بی طرح  مرز می لغزد ز روی دست  من کجا لغزیده ام در خواب ؟  مانده  سرگردان نگاهم در شب آرام آینه  برگ تصویری نمی افتد در این مرداب  او خدای دشت می پیچد صدایش در بخار دره های دور  مو پریشان های باد  گرد خواب از تن بیفشانید  دانه ای تاریک مانده در نشیب دشت  دانه را در خاک آینه نهان سازید  مو پریشان های باد از تن بدر آورده تور خواب  دانه را در خاک ترد و بی نم آیینه می کارند  او خدای دشت می ریزد صدایش را به جام سبز خاموشی  در عطش می سوزد اکنون دانه تاریک  خاک آیینه کنید از اشک گرم چشمتان سیراب  حوریان چشمه با سر پنجه های سیم  می زدایند از بلور دیده در خواب  ابر چشم حوریان چشمه می بارد  تار و پود خاک می لرزد  می وزد بر من نسیم سرد هوشیاری  ای خدای دشت نیلوفر  کو کلید نقره درهای بیداری؟  در نشیب شب صدای حوریان چشمه م یلغزد  ای در این افسون نهاده پای  چشم ها را کرده سرشار از مه تصویر  باز کن درهای بی روزن  تا نهفته پرده  ها در رقص عطری مست جان گیرند  حوریان چشمه شویید از نگاهم نقش جادو را  مو پریشان باد  برگ های وهم را از شاخه های من فرو ریزید  حوریان و مو پریشانها هم آوا  او ز روزن های عطر آلود  روی خاک لحظه های دور می بیند گلی همرنگ  لذتی تاریک می سوزد نگاهش را  ای خدای دشت نیلوفر  بازگردان رهرو بی تاب را از جاده رویا  کیست می ریزد فسون در چشمه سار خواب ؟  دستهای شب مه آلود است  شعله ای از روی آینه چو موجی می رود بالا  کیست این آتش تن بی طرح و رویایی؟  ای خدای دشت نیلوفر  نیست در من تاب زیبایی  حوریان چشمه  در زیر غبار ماه  ای تماشا برده تاب تو  زد جوانه شاخه عریان خواب تو  در شب شفاف  او طنین جام تنهایی است  تار و پودش رنج و زیبایی است  ر بخار دره های دور می پیچد صدا آرام  او طنین جام تنهایی است  تار و پودش رنج و زیبایی است  رشته گرم نگاهم می رود همراه  رود رنگ  من درون نور باران قصر سیم کودکی بودم  جوی رویاها گلیمی برد  همره آب شتابان می دویدم مست زیبایی  پنجه ام در مرز بیداری  در مه تاریک نومیدی فرو می رفت  ای تپش هایت شده در بستر پندار من پرپر  دور از هم در کجا سرگشته می رفتیم  ما دو شط وحشی آهنگ  ما دو مرغ شاخه اندوه  ما دو موج سرکش همرنگ ؟  مو پرشان های باد از دوردست دشت  تارهای نقش می پیچد به گرد پنجه های او  ای نسیم سرد هوشیاری  دور کن موج نگاهش را  از کنارروزن رنگین بیداری  در ته شب حوریان چشمه می خوانند  ریشه های روشنایی می شکافد صخره شب  را  زیر چرخ وحشی گردونه خورشید  بشکند گر پیکر بی تاب آینه  او چو عطری می پرد از دشت نیلوفر  او گل بی طرح آینه  او شکوه شبنم رویا  خواب می بیند نهال شعله گویا تندبادی را  کیست می لغزاند امشب دود را بر چهره مرمر ؟  او خدای دشت نیلوفر  جام شب را میکند  لبریز آوایش  زیر برگ آیینه را پنهان کنید از چشم  مو پریشان های باد  با هزاران دامن پر بر گ  بیکران دشت ها را درنوردیده  می رسد آهنگشان از مرز خاموشی  ساقه های نور می رویند در تالاب تاریکی  رنگ می بازد شب جادو  گم شده آیینه در دود فراموشی  در پس  گردونه خورشید گردی می رود بالا ز خاکستر  و صدای حوریان و مو پریشان ها می آمیزد  با غبار آبی گلهای نیلوفر  باز شد درهای بیداری  پای درها لحظه وحشت فرو لغزید  سایه تردید در مرز شب جادو گسست از هم  روزن رویا بخار نور را نوشید       تنها در بی چراغی شبها می رفتم  دستهایم از یاد مشعل ها تهی شده بود  همه ستاره هایم به تاریکی رفته بود  مشت من ساقه خشک تپش ها را می فشرد  لحظه ام از طنین  ریزش پیوندها پر بود  تنها می رفتم می شنوی ؟ تنها  من از شادابی باغ زمرد کودکی به راه افتاده بودم  آیینه ها انتظار تصوریم را می کشیدند  درها عبور غمناک مرا می جستند  و من می رفتم می رفتم تا درپایان خودم فرو افتم  ناگهان تو از بیراهه لحظه ها میان دو تاریکی به  من پیوستی  صدای نفس هایم با طرح دوزخی اندامت درآمیخت  همه تپشهایم از آن تو باد چهره به شب پیوسته همه تپشهایم  من از برگریز سرد ستاره ها گذشته ام  تا در خط های عصیانی پیکرت شعله گمشده را بربایم  دستم را به سراسر شب کشیدم  زمزمه نیایش دربیداری انگشتانم تراوید  خوشه قضا رافشردم  قطرههای ستاره در تاریکی درونم درخشید  و سرانجام در آهنگ مه آلود نیایش ترا گم کردم  میان ما سرگردانی بیابان هاست  بی چراغی شب ها بستر خاکی غربت ها فراموشی آتش هاست  میان ما هزار و یک شب جست و جو هاست       به کنار تپه شب رسید  با طنین روشن پایش آینه فضا را شکست  دستم درتاریکی اندوهی بالا بردم  و کهکشان تهی تنهایی رانشان دادم  شهاب نگاهش مرده بود  و تابش بیراهه ها  و بیکران ریگستان سکوت را  و او پیکره اش خاموشی بود  لالایی اندوهی بر ما وزید  تراوش سیاه نگاهش با زمزمه سبز علف ها آمیخت  و ناگاه از آتش لبهایش جرقه لبخندی پرید  در ته چشمانش تپه شب فرو ریخت  و من  در شکوه تماشا فراموشی صدا  بودم      تردید من برگ نگاه  می روی با موج خاموشی کجا ؟  ریشهام از هوشیاری خورده آب  من کجا فراموشی کجا  دور بود از سبزه زار رنگ ها  زورق بستر  فراز موج خواب  پرتویی آیینه را لبریز کرد  طرح من آلوده شد با آفتاب  اندوهی خم شد فراز شط نور  چشم من در آب می بیند مرا  سایه ترسی به رهلغزید و رفت  جویباری خواب می بیند مرا  در نسیم لغزشی رفتم به راه  راه نقش پای من از یاد برد  سرگذشت من به  لبها ره نیافت  ریگ باد آواره ای را باد برد       در نهفته ترین باغ ها دستم میوه چید  و اینک شاخه نزدیک از سر انگشتم پروا مکن  بی تابی انگشتانم شور ربایش نیست عطش آشنایی است  درخشش میوه درخشان  تر  وسوسه چیدن در فراموشی دستم پوسید  دورترین آب  ریزش خود را به راهم فشاند  پنهان ترین سنگ  سایه اش رابه پایم ریخت  و من شاخه نزدیک  از آب گذشتم از سایه به در رفتم  رفتم غرورم ر بر ستیغ عقاب شکستم  و اینک در خمیدگی فروتنی به پای تو مانده ام  خم شو شاخه نزدیک       می تراوید آفتاب از بوته ها  دیدمش در دشت های نم زده  مست اندوه تماشای یار باد  مویش افشان گونه اش شبنم زده  لاله ای دیدیم لبخندی به دشت  پرتویی  در آب روشن ریخته  او صدا را درشیار باد ریخت  جلوه اش با بوی خاک آمیخته  رود تابان بود و او موج صدا  خیره شد چشمان ما در رود وهم  پرده روشن بود او تاریک خواند  طرح ها دردست دارد دود وهم  چشممن بر پیکرش افتاد گفت  آفت پژمردگی نزدیک او  دشت  دریای تپش آهنگ نور  سایه میزد خنده تاریک او       می تازی همزاد عصیان  به شکار ستاره ها رهسپاری  دستانت از درخشش تیر و کمان سرشار  اینجا که منهستم  آسمان خوشه کهکشان کی آویزد  کو چشمی  آرزومند ؟  با ترس و شیفتگی در برکه فیروزه گون گلهای سپید می کنی  و هر آن به مار سیاهی می نگری گلچین بی تاب  و اینجا افسانه نمی گویم  نیش مار نوشابه گل ارمغان آورد  بیداری ات را جادو می زند  سیب باغ ترا پنجه دیوی می رباید  و قصه نمی پردازم  در باغستان من  شاخه بارورم خم می شود  بی نیازی دست ها پاسخ می دهد  در بیشه تو آهو سر می کشد به صدایی می رمد  در جنگل من از درندگی نام و نشان نیست  در سایه آفتاب دیارت قصه خیر و شر می شنوی  من شکفتن ها را می شنوم  و جویبار از آن سوی زمان می گذرد  تو در راهی  من رسیدهام  اندوهی در چشمانت نشست رهرو نازک دل  میان ما راه درازی نیست لرزش یک برگ       میان این سنگ و آفتاب پژمردگی افسانه شد  درخت نقشی در ابدیت ریخت  انگشتانم برنده ترین خار را می نوازد  لبانم به پرتو شوکران لبخند می زند  این تو بودی که هر ورزشی هدیه ای ناشناس به دامنت می ریخت؟  و اینک هرهدیه ابدیتی است  این تو بودی که طرح عطش را بر سنگ نهفته ترین چشمه کشیدی ؟  و اینک چشمه نزدیک نقش عطش درخود می شکند  گفتی نهال از طوفان می هراسد  و اینک ببالید نورستهترین نهالان  که تهاجم بر  باد رفت  سیاه ترین ماران می رقصند  و برهنه شوید زیباترین پیکرها  که گزیدن نوازش شد      میان لحظه و خاک ساقه گرانبار هراسی نیست  همراه ما ابدیت گلها پیوسته ایم  تابش چشمانت را به ریگ و ستاره سپار  تراوش رمزی در شیار تماشا نیست  نه در  این خاک رس نشانه ترس  و نه بر لاجورد بالا نقش شگفت  در صدای پرنده فرو شو  اضطراب بال و پری سیمای ترا سایه نمی کند  در پرواز عقاب  تصویر ورطه نمی افتد  سیاهی خاری میان چشم و تماشا نمی گذرد  و فراتر  میان خوشه و خورشید  نهیب داس از هم درید  میان لبخند و لب  خنجر زمان در هم شکست      سر برداشتم  زنبوری در خیالم پرزد  یا جنبش ابری خوابم را شکافت ؟  در بیداری سهمناک  آهنگی دریا نوسان شنیدم به شکوه لب بستگی یک ریگ و از کنار زمان  برخاستم  هنگام بزرگ  بر لبانم خاموشی نشانده بود  در خورشید چمن ها خزنده ای یدده گشود  چشمانش بیکرانی برکه را نوشید  بازی سایه پروازش را به زمین کشید  و کبوتری در بارش آفتاب به رویا بود  پهنه چشمانم جولانگاه تو باد چشم انداز بزرگ  در این جوش شگفتانگیز  کو قطره وهم ؟  بال ها سایه پرواز را گم کرده اند  گلبرگ سنگینی زنبور را انتظار می کشد  به طراوت خاک دست می کشم  نمناکی چندشی بر انگشتانم نمی نشیند  به آب روان نزدیک می شوم  نا پیدایی دو کرانه را زمزمه می کند  رمز ها چون انار ترک خورده نیمه شکفته اند  جوانه  شور مرا دریاب نورسته زود آشنا  درود ای لحظه شفاف در بیکران تو زنبوری پر می زند      در هوای دوگانگی تازگی چهره ها پژمرد  بیایید از سایه روشن برویم  بر لب شبنم بایستیم در برگ فرود آییم  و اگر جا پایی دیدیم مسافر کهن را از  پی برویم  برگردیم و نهراسیم درایوان آن روزگاران نوشابه جادو سر کشیم  شب بوی ترانه ببوییم چهره خود گم کنیم  از روزن آن سوها بنگریم در به نوازش خطر بگشاییم  خود روی دلهره پرپر کنیم  نیاویزیم نه به بند گریز نه به دامان پناه  نشتابیم نه به سوی روشن نزدیک نه به سمت  مبهم دور  عطش را بنشانیم پس به چشمه رویم  دم صبح دشمن را بشناسیم و به خورشید اشاره کنیم  ماندیم در برابر هیچ خم شدیم در برابر هیچ پس نماز ما در را نشکنیم  برخیزیم و دعا کنیم  لب ما شیار عطر خاموشی باد  نزدیک ما شب بی دردی است دوری کنیم  کنار ما ریشه بی  شوری است برکنیم  و نلرزیم پا در لجن نهیم مرداب را ب ه تپش درآییم  آتش را بشویم نی زار همهمه را خاکستر کنیم  قطره را بشویم دریا را نوسان آییم  و این نسیم بوزیم و جاودان بوزیم  و این خزنده خم شویم و بیناخم شویم  و این گودال فرود آییم و بی پروا فرود آییم  بر خود  خیمه زنیم سایبان آرامش ما ماییم  ماوزش صخره ایم ما صخره وزنده ایم  ما شب گامیم ما گام شبانه ایم  پروازیم و چشم به راه پرنده ایم  تراوش آبیم و در انتظار سبوییم  در میوه چینی بی گاه رویا را نارس چیدند و تردید از رسیدگی پوسید  بیایید از شوره زار خوب و بد برویم  چون جویبار آیینه روان باشیم به درخت درخت راپاسخ دهیم  و دو کران خود را هر لحظه بیافرینیم هر لحظه رها سازیم  برویم برویم و بیکرانی را زمزمه کنیم        بیراهه رفتی برده گام رهگذر راهی از من تا بی انجام   مسافر میان سنگینی پلک و جوی سحر  در باغ ناتمامتو ای کودک شاخسار زمرد تنها نبود بر زمینه هولی می   درخشید  در  دامنه لالایی به چشمه وحشت می رفتی بازوانت دو ساحل ناهمرنگ شمشیر و   نوازش بود  فریب را خندیدهای نه لبخند را ناشناسی را زیسته ای نه زیست را  و آن روز و آن لحظه از خود گریختی سر به بیابان یک درخت نهادی به بالش   یک وهم  در پی چه بودی آن هنگام در راهی از من تا گوشه گیر ساکت آینه  درگذری از   میوه تا اضطراب رسیدن ؟  ورطه عطر را بر گل گستردی گل را شب کردی در شب گل تنها ماندی گریستی  همیشه بهار غم را آب دادی  فریاد ریشه را در سیاهی فضا روشن کردی بر تب شکوفه شبیخون زدی باغبان   هول انگیز  و چه از این گویاتر خوشه شک پروردی  و آن شب آن تیره شب در  زمین بستر بذر گریز افشاندی  و بالین آغاز سفر بود پایان سفر بود دری به فرود روزنه ای به اوج  گریستی من بی خبر بر هر جهش در هر آمد هر رفت  وای من کودک تو در شب صخره ها از گود نیلی بالا چه می خواست؟  چشم انداز حیرت شده بود پهنه انتظار ربوده راز گرفته نور  و تو تنها ترین  من بودی  و تو نزدیک ترین من بودی  و تو رساترین من بودی ای من سحرگاهی پنجره ای بر خیرگی دنیا ها سرانگیز      از شب ریشه سر چشمه گرفتم و به گرداب آفتاب ریختم  بی پروا بودم دریچه ام را به سنگ گشودم  مغاک چنبش را زیستم  هوشیاری ام شب را نشکفت روشنی ام روشن نکرد  من  ترا زیستم شبتاب دوردست  رها کردم تا ریزش نور شب را بر رفتارم بلغزاند  بیداری ام سر بسته ماند : من خوابگرد راه تماشا بودم  و همیشه کسی از باغ آمد و مرا نوبر وحشت هدیه کرد  و همیشه خوشه چینی از راهم گذشت و کنار من خوشه راز از دستش لغزید  وهمیشه من ماندم و تاریک  بزرگ من ماندم و همهمه آفتاب  و از سفر آفتاب سرشار از تاریکی نور آمده ام  سایه تر شده ام  و سایه وار بر لب روشنی ایستاده ام  شب می شکافد لبخند می شکفد زمین بیدار می شود  صبح از سفال آسمان می تراود  و شاخه شبانه اندیشه من بر پرتگاه زمان خم می شود      باغ باران خورده می نوشید نور  لرزشی در سبزه های تر دوید  او به باغ آمد درونش تابناک  سایه اش در زیر و بم ها ناپدید  شاخه خم می شد به راهش مست  بار  او فراتر از جهان برگ و بر  باغ سرشار از تراوش های سبز  او درونش سبزتر سرشار تر  در سر راهش درختی جان گرفت  میوه اش همزاد همرنگ هراس  پرتویی افتاد در پنهان او  دیده بود آن را به خوابی ناشناس  در جنون چیدن از خود دور شد  دست او لرزید  ترسید از درخت  شور چیدن ترس را از ریشه کند  دست آمد میوه را چید از درخت       لب ها می لرزند شب می تپد جنگل نفس می کشد  پروای چه داری مرا در شب بازوانت سفر ده  انگشتان شبانه ات را می فشارم و باد شقایق دوردست را پر پر می کند  به  سقف جنگل می نگری ستارگان درخیسی چشمانت می دوند  بیاشک چشمان تو ناتمام است و نمناکی جنگل نارساست  دستانت را می گشایی گره تاریکی می گشاید  لبخند می زنی رشته رمز می لرزد  می نگری رسایی چهره ات حیران می کند  بیا با جاده پیوستگی برویم  خزندگان درخوابند دروازه ابدیت  باز است آفتابی شویم  چشمان را بسپاریم که مهتاب آِنایی فرود آمد  لبان را گم کنیم که صدا نابهنگام است  در خواب درختان نوشیده شویم که شکوه روییدن در ما می گذرد  باد می شکند شب راکد می ماند جنگل از تپش می افتد  جوشش اشک هم آهنگی را می شنویم و شیره گیاهان به سوی ابدیت  می رود      پنجره را به پهنای جهان می گشایم  جاده تهی است درخت گرانبار شب است  نمی لرزد آب از رفتن خسته است تو نیستی نوسان نیست  تو نیستی و تپیدن گردابی است  تو نیستی و غریو رودها گویا نیست و دره ها ناخواناست  می آیی :‌ شب از چهره ها بر می خیزد راز از هستی می پرد  میروی : چمن تاریک می شود جوشش چشمه می کشند  چشمانت را می بندی ابهام به علف می پیچد  سیمای تو می وزد و آب بیدار می شود  می گذری و آیینه نفس می کشد  جاده تخی  است تو بار نخوای گشت و چششم به راه تو نیست  پگاه دروگران از جاده روبرو سر می رسند رسیدگی خوشه هایم را به رویا   دیده اند       دریا کنار از صدفهای تهی پوشیده است  جویندگان مروارید به کرانه های دیگر رفته اند  پوچی جست و جو بر ماسه ها نقش است  صدا نیست دریا پریان مدهوشند آب  از نفس افتاده است  لحظه من در راه است و امشب بشنوید از من  امشب آب اسطوره ای را به خاک ارمغان خواهد کرد  امشب سری از تیرگی انتظار بدر خواهد آمد  امشب لبخندی به فراتر ها خواهد ریخت  بی هیچ صدا زورقی تابان شب آب ها را خواهد شکافت  زورق ران توانا که سایه اش بر ر فت  و آمد من افتاده است  که چشمانش گام مرا روشن می کند  که دستانش تردید مرا می شکند  پاروزنان از آن سوی هراس من خواهد رسید  گریان به پیشبازش خواهم شتافت  در پرتو یکرنگی مروارید بزرگ را در کف من خواهد نهاد      انجیر کهن سر زندگی اش رامی گسترد  زمین باران را صدا می زند  گردش ماهی آب را می شیارد  باد میگذرد چلچله می چرخد و نگاه من کم می شود  ماهی زنجیری آب است و  من زنجیری رنج  نگاهت خاک شدنی لبخندت پلاسیدنی است  سایه را بر تو فرو افکنده ام تا بت من شوی  نزدیک تو می آیم بوی بیابان می شنوم : به تو می رسم تنها می شوم  کنار توتنهاتر شدهام  از تو تا اوج تو زندگی من گسترده است  از من تا من تو گسترده ای  با تو بر خوردم به  راز پرستش پیوستم  از تو براه افتادم به جلوه رنج رسیدم  و با اینهمه ای شفاف  با این همهای شگرف  مرا راهی از تو بدر نیست  زمین باران را صدا می زند من ترا  پیکرت را زنجیری دستانم می سازم تا زمان را زندانی کنم  باد می دود و خاکسترش تلاشم را می برد  چلچله  می چرخد گردش ماهی آب را می شیارد فواره می جهد :‌ لحظه من پر می   شود      دریچه باز قفس بر تازگی باغ ها سرانگیز است  اما بال از جنبش رسته است  وسوسه چمن ها بیهوده است  میان پرنده و پرواز فراموشی بال و پر است  در چشم پرنده  قطره بینایی است  ساقه به بالا می رود میوه فرو می افتد دگرگونی غمناک است  نور آلودگی است نوسان آلودگی است رفتن آلودگی  پرنده در خواب بال و پرش تنها مانده است  چشمانش پرتو میوه ها را می راند  سرودش بر زیر و بم شاخه ها پیشی گرفته است  سرشاری اش قفس را می لرزاند  نسیم هوا را می شکند : دریچه قفس بی تاب است      نور را پیمودیم دشت طلا را درنوشتیم  افسانه را چیدیم و پلاسیده فکندیم  کنار شن زار آفتابی سایه بار ما را نواخت  درنگی کردیم  بر لب رود پهناور رمز  رویاها را سر بریدیم  ابری رسید و ما دیده فرو بستیم  ظلمت شکافت زهره را دیدیم و به ستیغ برآمدیم  آذرخشی فرود آ‚د و ما را در نیایش فرو دید  لرزان گریستیم خندان گریستیم  رگباری فرو کوفت : از در همدلی بودیم  سیاهی رفت سر به آبی آسمان سودیم در خور آسمان ها شدیم  سایه را به دره رها کردیم لبخند را به فراخنای تهی فشاندیم  سکوت ما به هم پیوست وما ما شدیم  تنهایی ما تا دشت طلا دامن کشید  آفتاب از چهره ما ترسید  دریافتیم و خنده زدیم  نهفتیم و سوختیم  هر چه بهم تر تنهاتر  از ستیغ جداشدیم  من به خاک آمدم و  بنده شدم  تو بالا رفتی و خدا شدی      بام را بر افکن و بتاب که خرمن تیرگی اینجاست  بشتاب درها را بشکن وهم را دو نیمه کن که منم هسته این بار سیاه  اندوه مرا بچین که رسیده است  دیری است که خویش را  رنجانده ایم وروشن آشتی بسته است  مرا بدان سو بر به صخره برتر من رسان که جدا مانده ام  به سرچشمه ناب هایم بردی نگین آرامش گم کردم و گریه سر دادم  فرسوده راهم چادری کو میان شعلهو باد دور از همهمه خوابستان ؟  و مبادا ترس آشفته شود که آبشخور جاندار من است  و  مبادا غم فروریزد که بلند آسمانه ریبای من است  صدا بزن تا هستی بپا خیزد گل رنگ بازد پرنده هوای فراموشی کند  ترا دیدم از تنگنای زمان جستم ترا دیدم شور عدم در من گرفت  و بیندیش که سودایی مرگم کنار تو زنبق سیرابم  دوست من هستی ترس انگیز است  به صخره من ریز مرا در خود بسای  که پوشیده از خزه نامم  بروی که تری تو چهره خواب اندود مرا خوش است  غوغای چشم و ستاره فرو نشست بمان تا شنوده آسمان ها شویم  بدرآ بی خدایی مرا بیاگن محراب بی آغازم شو  نزدیک آی تا من سراسر من شوم        رویا زدگی شکست :‌ پهنه به سایه فرو بود  زمان پر پر می شد  از باغ دیرین عطری به چشم تو می نشست  کنار مکان بودیم شبنم سپیده همی بارید  کاسه فضا شکست در سایه  باران گریستم و از چشمه غم برآمدم  آلایش روانم رفته بود جهان دیگر شده بود  در شادی لرزیدم و آن سو را به درودی لرزاندم  لبخند درسایه روان بود آتش سایه ها در من گرفت : گرداب شدم  فرجامی خوش بود اندیشه نبود  خورشید را ریشه کن دیدم  و دروگر نور را در تبی شیرین با لبی  فرو بسته ستودم      كوهساران مرا پر كن ای طنین فراموشی  نفرین به زیبایی آب تاریك خروشان كه هست مرا  فرو پیچد و برد  تو ناگهان زیبا هستی اندامت گردابی است  موج تو اقلیم مرا گرفت  ترا یافتم اسمان ها را پی بردم  ترا یافتم درها را گشودم شاخه ها را خواندم  افتاده باد آن برگ كه به آهنگ وزش هایت نلرزد  مژگان تو لرزید رویا درهم شد  تپیدی :‌ شیره گل بگردش آمد  بیدار شدی : جهان سر بر داشت جوی از جا جهید  براه افتادی : سیم  جاده غرق نوا شد  در كف تست رشته دگرگونی  از بیم زیبایی می گریزم و چه بیهوده : فضا را گرفتهای  یادت جهان را پر غم می كند و فراموشی كیمیاست  در غم گداختم ای بزرگ ای تابان  سر بر زن شب زیست را در هم ریز ستاره دیگر خاك  جلوه ای ای برون از دید  از بیكران تو می ترسم ای  دوست موج نوازشی       ای کرانه ما خنده گلی در خواب دست پارو زن ما را بسته   است  در پی صبحی بی خورشیدیم با هجوم گل ها چه کنیم ؟  جویای شبانه نابیم با شبیخون روزن ها چه کنیم  آن سوی باغ دست ما به میوه بالا نرسید  وزیدیم و دریچه به آیینه گشود  به درون شدیم و شبستان ما را نشناخت  به خاک افتادیم و چهره ما نقش او به زمین نهاد  تاریکی محراب آکنده ماست  سقف از ما لبریز دیوار از ما ایوان از ما  از لبخند تا سردی سنگ خاموشی غم  از کودکی ما تااین نسیم شکوفه باران فریب  برگردیم که میان ما و گلبرگ گرداب شکفتن است  موج برون به صخره ما نمی رسد  ما جدا افتاده ایم و ستارههمدردی از شب هستی سر می زند  ما می رویم و آیا در پی ما یادی از درها خواهد گذشت؟  ما می گذریم و آیا غمی بر جای ما در سایه ها  خواهد نشست ؟  برویم از سایه نی شاید جایی ساقه آخرین گل برتر را در سبد ما افکند       آبی بلند را می اندیشم و هیاهوی سبز پایین را  ترسان از سایه خویش به نی زار آمده ام  تهی بالا نی ترساند و خنجر برگ ها به روان فرو می رود  دشمنی کو  تا مرا از من بر کند ؟  نفرین به زیست : تپش کور  دچار بودن گشتم و شبیخونی بود نفرین  هستی مرا بر چین ای ندانم چه خدایی موهوم  نیزه من مرمر بس تا را شکافت  و چه سود که این غم را نتواند سینه درید  نفرین به زیست دلهره شیرین  نیزه ام یار بیراهه های خطرر را تن می شکنم  صدای شکست در تهی حادثه می پیچد نی ها به هم می ساید  ترنم سبز می کشافد  نگاه زنی چون خوابی گوارا به چشمانم می نشیند  ترس بی سلاح مرا از پا می فکند  من نیزه دار کهن آتش می شوم  او شمن زیبا شبنم نوازش می افشاند  دستم را می گیرد  و ما دو مردم روزگاران کهن می  گذریم  به نی ها تن می ساییم و به لالایی سبزشان گهواره روان را نوسان می دهیم  آبی بلند خلوت ما را می آراید       از تارم فرود آمدم کنار برکه رسیدم  ستاره ای در خواب طلایی ماهیان افتاد رشته عطری گسست آب از سایه   افسوسی پر شد  موجی غم را به لرزش نی ها داد  غم را  از لرزش نی ها چیدم به تارم برآمدم به آیینه رسیدم  غم از دستم در آیینه رها شد : خواب آیینه شکست  از تارم فرود آمدم میان برکه و آیینه گویا گریستم       ایوان تهی است و باغ از یاد مسافر سرشار  دردره آفتاب سر بر گرفته ای  کنار بالش تو بید سایه فکن از پادرآمده است  دوری تو از آن سوی شقایق دوری  در  خیرگی بوته ها کو سایه لبخندی که گذر کند ؟  از کشاف اندیشه کو نسیمی که درون آید ؟  سنگریزه رود بر گونه تو می لغزد  شبنم جنگل دور سیمای ترا می رباید  ترا از تو ربوده اند و این تنها ژرف است  می گریی و در بیراهه زمزمه ای سرگردان می شوی         درسرای ما زمزمه ای درکوچه ما آوازی نیست  شب گلدان پنجره ما را ربوده است  پرده ما دروحشت نوسان خشکیده است  اینجا ای همه لب ها لبخندی ابهام جان را  پهنا می دهد  پرتو فانوس ما در نیمه راه میان ما و شب هستی مرده است  ستون های مهتابی ما را پیچک اندیشه فرو بلعیده است  اینجا نقش گلیمی و آنجا نرده ای ما را از آستانه ما بدر برده است  ای همه هوشیاران بر چه باغی در نگشودیم که عطر فریبی به تالار نهفته ما   نریخت ؟  ای  همه کودکی ها! بر چه سبزهای ندویدیم که شبنم اندوهی برمانفشاند  غبار آلوده راهی از فسانه به خورشیدیم  ای همه خستگان در کجا شهپر ما از سبکبالی پروانه نشان خواهد گرفت ؟  ستاره زهره از چاه افق برآمد  کنار نرده مهتابی ما کودکی بر پرتگاه وزش ها می گرید  در چه دیاری آیا  اشک ما در مرز دیگر مهتابی خواهد چکید ؟  ای همه همسایه ها در خورشیدی دیگر خورشیدی دیگر      تهی بود نسیمی  سیاهی بو.د و ستاره ای  هستی بود و زمزمه ای  لب بود و نیایشی  من بود و تویی  نماز و محرابی        شب سرشاری بود  رود از پای صنوبرها تا فراتر می رفت  دره مهتاب اندود و چنان روشن کوه که خدا پیدا بود  در بلندی ها ما  دورها گم سطح ها شسته و نگاه از  همه شب نازک تر  دست هایت ساقه سبز پیامی را میداد به من  و سفالینه انس با نفسهایت آهسته ترک می خورد  و تپش هامان می ریخت به سنگ  از شرابی دیرین شن تابستان در رگ ها  و لعاب مهتاب روی رفتارت  تو شگرف تورها و برازنده خاک  فرصت سبز حیات به هوای خنک کوهستان می  پیوست  سایه ها بر می گشت  و هنوز در سر راه نسیم  پونه هایی که تکان می خورد  جنبه هایی که به هم می ریخت       ابری نیست  بادی نیست  می نشینم لب حوض  گردش ماهی ها روشنی من گل آب  پاکی خوشه زیست  مادرم  ریحان می چیند  نان و ریحان و پنیر آسمانی بی ابر اطلسی هایی تر  رستگاری نزدیک لای گلهای حیاط  نور در کاسه مس چه نوازش ها می ریزد  نردبان از سر دیوار بلند صبح را روی زمین می آرد  پشت لبخندی پنهان هر چیز  روزنی دارد دیوار زمان که از آن چهره من پیداست  چیزهایی هست  که نمی دانم  می دانم سبزه ای را بکنم خواهم مرد  می روم بالا تا اوج من پر از بال و پرم  راه می بینم در ظلمت من پر از فانوسم  من پر از نورم و شن  و پر از دار و درخت  پرم از راه از پل از رود از موج  پرم از سایه برگی در آب  چه درونم تنهاست       روزی خواهم آمد و پیامی خواهم آورد  در رگ ها نور خواهم ریخت  و صدا در داد ای سبدهاتان پر خواب سیب آوردم سیب سرخ  خورشید  خواهم آمد گل یاسی به گدا خواهم داد  زن زیبای جذامی را گوشواری دیگر خواهم بخشید  کور را خواهم گفتم : چه تماشا دارد باغ  دوره گردی خواهم شد کوچه ها را خواهم گشت جار خواهم زد : آی شبنم شبنم   شبنم  رهگذاری خواهد گفت : راستی را شب تاریکی است کهکشانی خواهم دادش  روی پل دخترکی بی پاست دب اکبر را بر گردن او خواهم آویخت  هر چه دشنام از لب خواهم برچید  هر چه دیوار از جا خواهم برکند  رهزنان را خواهم گفت : کاروانی آمد بارش لبخند  ابر را پاره خواهم کرد  من گره خواهم زد چشمان را با خورشید ‚ دل ها را با عشق سایه ها را با   آب شاخه  ها را با باد  و به هم خواهم پیوست خواب کودک را با زمزمه زنجره ها  بادبادک ها به هوا خواهم برد  گلدان ها آب خواهم داد  خواهم آمد پیش اسبان ‚ گاوان ‚ علف سبز نوازش خواهم ریخت  مادیانی تشنه سطل شبنم را خواهم آورد  خر فرتوتی در راه من مگس هایش را خواهم زد  خواهم آمد سر هر دیواری میخکی خواهم کاشت  پای هر پنجره ای شعری خواهم خواند  هر کلاغی را کاجی خواهم داد  مار را خواهم گفت : چه شکوهی دارد غوک  آشتی خواهم داد  آشنا خواهم کرد  راه خواهم رفت  نور خواهم خورد  دوست خواهم داشت      آسمان آبی تر  آب آبی تر  من درایوانم رعنا سر حوض  رخت می شوید رعنا  برگ ها می ریزد  مادرم صبحی می گفت :‌  موسم دلگیری است  من به او گفتم : زندگانی سیبی است ‚ گاز باید زد با پوست  زن همسایه در پنجره اش تور می بافد می خواند  من ودا می خوانم گاهی نیز  طرح می ریزم سنگی ‚ مرغی ‚ ابری  آفتابی یکدست  سارها آمده اند  تازه لادن ها پیدا شده اند  من اناری را می کنم دانه به دل می گویم  خوب بود این مردم دانه های دلشان پیدا بود  می پرد در چشمم آب انار : اشک می ریزم  مادرم می خندد  رعنا هم      آب را گل نکنیم  در فرودست انگار کفتری می خورد آب  یا که در بشه ای دور سیره ای پر می شوید  یا در آبادی کوزه ای پر می گردد  آب را گل نکنیم  شاید این آب روان می رود پای  سپیداری تا فروشوید اندوه دلی  دست درویشی شاید نان خشکیده فرو برده در آب  رزن زیبایی آمده لب رود  آب را گل نکنیم  روی زیبا دوبرابر شده است  چه گوارا این آب  چه زلال این رود  مردم بالا دست چه صفایی دارند  چشمه هاشان جوشان گاوهاشان شیرافشان باد  من  ندیدم دهشان  بی گمان پای چپرهاشان جا پای خداست  ماهتاب آنجا می کند روشن پهنای کلام  بی گمان در ده بالا دست چینه ها کوتاه است  مردمش می دانند که شقایق چه گلی است  بی گمان آنجا آبی آبی است  غنچه ای می شکفد اهل ده باخبرند  چه دهی باید باشد  کوچه باغش  پر موسیقی باد  مردمان سر رود آب را می فهمند  گل نکردنش ما نیز  آب را گل نکنیم       دشت هایی چه فراخ  کوه هایی چه بلند  در گلستانه چه بوی علفی می آمد؟  من دراین آبادی پی چیزی می گشتم  پی خوابی  شاید  پی نوری ‚ ریگی ‚ لبخندی  پشت تبریزی ها  غفلت پاکی بود که صدایم می زد  پای نی زاری ماندم باد می آمد گوش دادم  چه کسی با من حرف می زد ؟  سوسماری لغزید  راه افتادم  یونجه زاری سر راه  بعد جالیز خیار ‚ بوته های گل رنگ  و  فراموشی خاک  لب آبی  گیوه ها را کندم و نشستم پاها در آب  من چه سبزم امروز  و چه اندازه تنم هوشیار است  نکند اندوهی ‚ سر رسد از پس کوه  چه کسی پشت درختان است ؟  هیچ می چرد گاوی در کرد  ظهر تابستان است  سایه ها می دانند که چه تابستانی است  سایه هایی بی  لک  گوشه ای روشن و پاک  کودکان احساس! جای بازی اینجاست  زندگی خالی نیست  مهربانی هست سیب هست ایمان هست  آری تا شقایق هست زندگی باید کرد  در دل من چیزی است مثل یک بیشه نور مثل خواب دم صبح  و چنان بی تابم که دلم می خواهد  بدوم تاته دشت بروم تا سر کوه  دورها آوایی است که مرا می خواند       ماه بالای سر آبادی است  اهل آبادی در خواب  روی این مهتابی خشت غربت را می بویم  باغ همسایه چراغش روشن  من چراغم خاموش  ماه تابیده به بشقاب خیار به  لب کوزه آب  غوک ها می خوانند  مرغ حق هم گاهی  کوه نزدیک من است : پشت افراها سنجد ها  وبیابان پیداست  سنگ ها پیدا نیست گلچه ها پیدا نیست  سایه های از دور مثل تنهایی آب مثل آواز خدا پیداست  نیمه شب باید باشد  دب اکبر آن است : دو وجب بالاتر از بام  آسمان آبی  نیست روز آبی بود  یاد من باشد فردا بروم باغ حسن گوجه و قیسی بخرم  یاد من باشد فردا لب سلخ طرحی از بزها بردارم  طرحی از جارو ها و سایه هاشان در آب  یاد من باشد هر چه پروانه که می افتد در آب زود از آب درآرم  یاد من باشد کاری نکنم که به قانون زمین بر بخورد  یاد من  باشد فردا لب جوی حوله اتم را هم با چوبه بشویم  یادمن باشد تنها هستم  ماه بالای سر تنهایی است       رفته بودم سر حوض  تا ببینم شاید عکس تنهایی خود را در آب  آب درحوض نبود  ماهیان می گفتند  هیچ تقصیر  درختان نیست  ظهر دم کرده تابستان بود  پسر روشن آب لب پاشویه نشست  و عقاب خورشید آمد او را به هوا برد که برد  به درک راه نبردیم به اکسیژن آب  برق از پولک ما رفت که رفت  ولی آن نور درشت  عکس آن میخک قرمز در آب  که اگر باد می آمد دل او پشت چین های تغافل می زد  چشم ما بود  روزنی بود به اقرار بهشت  تو اگر در تپش باغ خدا را دیدی همت کن  و بگو ماهی ها حوضشان بی آب است  باد می رفت به سر وقت چنار  من به سر وقت خدا می رفتم      خانه دوست کجاست ؟ در فلق بود که پرسید سوار  آسمان مکثی کرد  رهگذر شاخه نوری که به لب داشت به تاریکی شن ها بخشید  و به  انگشت نشان داد سپیداری و گفت  نرسیده به درخت  کوچه باغی است که از خواب خدا سبزتر است  و در آن عشق به اندازه ی پرهای صداقت آبی است  می روی تا ته آن کوچه که از پشت بلوغ سر بدر می آرد  پس به سمت گل تنهایی می پیچی  دو قدم مانده به گل  پای فواره جاوید اساطیر زمین می  مانی  و ترا ترسی شفاف فرا می گیرد  در صمیمیت سیال فضا خش خشی می شنوی  کودکی می بینی  رفته از کاج بلندی بالا جوجه بردارد از لانه نور  و از او می پرسی  خانه دوست کجاست؟      به سراغ من اگر می آیید  پشت هیچستانم  پشت هیچستان جایی است  پشت هیچستان رگ های هوا پر قاصدهایی است  که خبر می آرند از گل واشده دورترین بوته خاک  روی شنها هم نقشهای سم اسبان سواران ظریفی است که صبح  به سرتپه معراج شقایق رفتند  پشت هیچستان چتر خواهش باز است  تا نسیم عطشی در بن برگی بدود  زنگ باران به صدا می آید  آدم اینجا تنهاست  و در این تنهایی سایه نارونی تا ابدیت جاری است  به سراغ من اگرمی آیید  نرم و آهسته بیایید مبادا که ترک بردارد  چینی نازک تنهایی من      قایقی خواهم ساخت  خواهم انداخت به آب  دور خواهم شد از این خاک غریب  که در آن هیچ کسی نیست که دربیشه عشق  قهرمانان را بیدار کند  قایق از تور تهی  و  دل از آرزوی مروارید  همچنان خواهم راند  نه به آبی ها دل خواهم بست  نه به دریا پریانی که سر از آب بدر می آرند  و در آن تابش تنهایی ماهی گیران  می فشانند فسون از سر گیوهاشان  همچنان خواهم راند  همچنان خواهم خواند  دور باید شد دور  مرد آن شهر  اساطیر نداشت  زن آن شهر به سرشاری یک خوشه انگور نبود  هیچ آینهتالاری سرخوشی ها را تکرار نکرد  چاله ابی حتی مشعلی را ننمود  دور باید شد دور  شب سرودش را خواند  نوبت پنجره هاست  همچنان خواهم خواند  همچنان خواهم راند  پشت دریا ها شهری است  که در  آن پنجرهها رو به تجلی باز است  بام ها جای کبوترهایی است که به فواره هوش بشری می نگرند  دست هر کودک ده ساله شهر شاخه معرفتی است  مردم شهر به یک چینه چنان می نگرند  که به یک شعله به یک خواب لطیف  خاک موسیقی احساس ترا می شنود  و صدای پر مرغان اساطیر می آید در باد  پشت  دریاها شهری است  که در آن وسعت خورشید به اندازه چشمان سحرخیزان است  شاعران وارث آب و خرد و روشنی اند  پشت دریا ها شهری است  قایقی باید ساخت      تا سواد قریه راهی بود  چشم های ما پر از تفسیر ماه زنده بومی  شب درون آستین هامان  می گذشتیم از میان آبکندی خشک  از کلام سبزه زاران گوش ها سرشار  کوله بار از انعکاس شهرهای دور  منطق زبر زمین در زیر پا جاری  زیر دندانهای ما طعم فراغت جابجا می شد  پای پوش ما که ازجنس نبوت بود ما را با نسیمی از زمین میکند  چوبدست ما به دوش خود بهار جاودان می برد  هر یک از ما آسمانی داشت در هر انحنای فکر  هر تکان دست ما با جنبش  یک بال مجذوب سحر می خواند  جیب های ما صدای جیک جیک صبح های کودکی می داد  ما گروه عاشقان بودیم و راه ما  از کنار قریه های آشنا با فقر  تا صفای بیکران می رفت  بر فراز آبگیری خودبخود سرها همه خم شد  روی صورت های ما تبخیر می شد شب  و صدای دوست می آمد به گوش دوست      با سبد رفتم به میدان صبحگاهی بود  میوه ها آواز می خواندند  میوه ها در آفتاب آواز می خواندند  در طبق ها زندگی روی کمال پوست ها خواب سطوح جاودان می دید  اضطراب باغ ها درسایه هر میوه روشن بود  گاه مجهولی میان تابش به ها شنا می کرد  هر اناری رنگ خود را تا زمین پارسیان گسترش می داد  بنیش هم شهریان افسوس  بر محیط رونق نارنج ها خط مماسی بود  من به خانه بازگشنم مادر پرسید  میوه از میدان خریدی هیچ ؟  میوه های بی نهایت را  کجا می شود میان این سبد جا داد ؟  گفتم از میدان بخر یک انار خوب  امتحان کردم اناری را  انبساطش از کنار این سبد سر رفت  به چه شد آخر خوراک ظهر  ظهر از آیینه ها تصویر به تا دوردست زندگی می رفت      گوش کن دورترین مرغ جهان می خواند   شب سلیس است و یکدست و باز  شمعدانی ها  و صدا دار ترین شاخه فصل ‚ ماه را می  شنوند  پلکان جلو ساختمان  در فانوس به دست و در اسراف نسیم  گوش کن جاده صدا می زند از دور قدمهای تو را  چشم تو زینت تاریکی نیست  پلکها را بتکان کفش به پا کن و بیا  و بیا تا جایی که پر ماه به انگشت تو هشدار دهد  و زمان روی کلوخی بنشیند با تو  و مزامیر شب اندام  تو را مثل یک قطعه آواز به خود جذب کنند  پارسایی است در آن جا که تو را خواهد گفت  بهترین چیز رسیدن به نگاهی است که از حادثه عشق تر است        به تماشا سوگند  و به آغاز کلام  و به پرواز کبوتر از ذهن  واژهای در قفس است  حرفهایم مثل یک تکه چمن روشن بود  من به آنان گفتم  آفتابی لب  درگاه شماست  که اگر در بگشایید به رفتار شما می تابد  و به آنان گفتم  سنگ آرایش کوهستان نیست  همچنانی که فلز زیوری نیست به اندام کلنگ  در کف دست زمین گوهر ناپیدایی است  که رسولان همه از تابش آن خیره شدند  پی گوهر باشید  لحظه ها را به چراگاه رسالت  ببرید  و من آنان را به صدای قدم پیک بشارت دادم  و به نزدیکی روز و به افزایش رنگ  به طنین گل سرخ پشت پرچین سخن های درشت  و به آنان گفتم  هر که در حافظه چوب ببنید باغی  صورتش در وزش بیشه شور ابدی خواهدماند  هر که با مرغ هوا دوست شود  خوابش  آرامترین خواب جهان خواهد بود  آنکه نور از سر انگشت زمان برچیند  می گشاید گره پنجره ها را با آه  زیر بیدی بودیم  برگی از شاخه بالای سرم چیدم گفتم  چشم راباز کنید آیتی بهتر از این می خواهید ؟  می شنیدم که بهم می گفتند  سحر میداند سحر  سر هر کوه رسولی دیدند  ابر انکار به دوش آوردند  باد را نازل کردیم  تا کلاه از سرشان بردارد  خانه هاشان پر داوودی بود  چشمشان رابستیم  دستشان را نرساندیم به سرشاخه هوش  جیبشان را پر عادت کردیم  خوابشان را به صدای سفر آینه ها آشفتیم         مانده تا برف زمین آب شود  مانده تا بسته شود این همه نیلوفر وارونه چتر  ناتمام است درخت  زیر برف است تمنای شناکردن کاغذ در باد  و فروغ تر چشم حشرات  و طلوع سر غوک از افق درک حیات  مانده تا سینی ما پرشود از صحبت سنبوسه و عید  در هوایی که نه افزایش یک ساقه طنینی دارد  و نه آواز پری می رسد از روزن منظومه برف  تشنه زمزمه ام  مانده تا مرغ سرچینه هذیانی اسفند صدا بردارد  پس چه باید بکنم  من که در لختترین  موسم بی چهچهه سال  تشنه زمزمه ام ؟  بهتر آن است کهبرخیزم  رنگ را بردارم  روی تنهایی خود نقشه مرغی بکشم      از هجوم روشنایی شیشه های درتکان می خورد  صبح شد آفتاب آمد  چای را خوردیم روی سبزه زار میز  ساعت نه ابر آمد نرده ها تر شد  لحظه های کوچک من زیر لادن  ها نهان بودند  یک عروسک پشت باران بود  ابرها رفتند  یک هوای صاف یک گنجشک یک پرواز  دشمنان من کجا هستند ؟  فکر می کردم  در حضور شمعدانی ها شقاوت آب خواهد شد  در گشودم قسمتی از آسمان افتاد در لیوان آب من  آب را با آسمان خوردم  لحظه های کوچک من خوابهای  نقره می دیدند  من کتابم را گشودم زیر سقف ناپدید وقت  نیمروز آمد  بوی نان از آفتاب سفره تا ادراک جسم گل سفر می کرد  مرتع ادراک خرم بود  دست من در رنگ های فطری بودن شناور شد  پرتقالی پوست می کندم  شهر در آیینه پیدا بود  دوستان من کجا هستند ؟  روزهاشان پرتقالی باد  پشت شیشه تا بخواهی شب  دراتاق من طنینی بود از برخورد انگشتان من با اوج  در اتاق من صدای کاهش مقیاس می آمد  لحظههای کوچک من تا ستاره فکر میکردند  خواب روی چشمهایم چیزهایی را بنا می کرد  یک فضای باز شنهای ترنم جای پای دوست       صدیا آب می آید مگر در نهر تنهایی چه می شویند ؟  لباس لحظه ها پاک است  میان آفتاب هشتم دی ماه  طنین برف نخ های تماشا چکه های وقت  طراوت روی آجرهاست روی استخوان  روز  چه میخواهیم ؟  بخار فصل گرد واژه های ماست  دهان گلخانه فکر است  سفرهایی ترا در کوچه هاشان خواب می بینند  ترا در قریههای دور مرغانی به هم تبریک می گویند  چرا مردم نمی دانند  که لادن اتفاقی نیست  نمی دانند در چشمان دم جنبانک امروز برق آبهای شط دیروز  است ؟  چرا مردم نمی دانند  که در گلهای ناممکن هوا سرد است؟      من دراین تاریکی  فکر یک بره روشن هستم  که بیاید علف خستگی ام را بچرد  من دراین تاریکی  امتداد تر بازوهایم را  زیر بارانی می بینم  که دعاهای  نخستین بشر را ترکرد  من در این تاریکی  درگشودم به چمنهای قدیم  به طلایی هایی که به دیوار اساطیر تماشا کردیم  من در این تاریکی  ریشه ها را دیدم  و برای بته نورس مرگ آب را معنی کردم      كفش هایم كو  چه كسی بود صدا زد : سهراب ؟  آشنا بود صدا مثل هوا با تن برگ  مادرم در خواب است  و منوچهر و پروانه  و شاید همه مردم شهر  شب خرداد به آرامی یك مرثیه از روی سر ثانیه ها می گذرد  ونسیمی خنك از حاشیه سبز پتو خواب مرا می روبد  بوی هجرت می آید  بالش من پر آواز پر چلچله ها ست  صبح خواهد شد  و به این كاسه آب  آسمان هجرت خواهد كرد  باید امشب بروم  من  كه از بازترین پنجره با مردم این ناحیه صحبت كردم  حرفی از جنس زمان نشنیدم  هیچ چشمی عاشقانه به زمین خیره نبود  كسی از دیدن یك باغچه مجذوب نشد  هیچ كس زاغچه ای را سر یك مزرعه جدی نگرفت  من به اندازه یك ابر دلم میگیرد  وقتی از پنجره می بینم حوری  دختر بالغ  همسایه  پای كمیابترین نارون روی زمین  فقه می خواند  چیزهایی هم هست لحظه هایی پر اوج  مثلا شاعره ای را دیدم  آنچنان محو تماشای فضا بود كه در چشمانش  آسمان تخم گذاشت  و شبی از شب ها  مردی از من پرسید  تا طلوع انگور چند ساعت راه است ؟  باید امشب  بروم  باید امشب چمدانی را  كه به اندازه پیراهن تنهایی من جا دارد بردارم  و به سمتی بروم  كه درختان حماسی پیداست  رو به آن وسعت بی واژه كه همواره مرا می خواند  یك نفر باز صدا زد : سهراب  كفش هایم كو؟      صدا کن مرا  صدای تو خوب است  صدای تو سبزینه آن گیاه عجیبی است  که در انتهای صمیمیت حزن می روید  در ابعاد این عصر خاموش  من از طعم تصنیف درمتن  ادراک یک کوچه تنهاترم  بیا تابرایت بگویم چه اندازه تنهایی من بزرگ است  و تنهایی من شبیخون حجم ترا پیش بینی نمی کرد  و خاصیت عشق این است  کسی نیست  بیا زندگی را بدزدیم آن وقت  میان دو دیدار قسمت کنیم  بیا با هم از حالت سنگ چیزی بفهمیم  بیا زودتر چیزها  را ببینیم  ببین عقربک های فواره در صفحه ساعت حوض  زمان را به گردی بدل می کنند  بیا آب شو مثل یک واژه در سطر خاموشی ام  بیا ذوب کن در کف دست من جرم نورانی عشق را  مرا گرم کن  و یک بار هم در بیابان کاشان هوا ابر شد  و باران تندی گرفت  و سردم شد آن وقت در پشت  یک سنگ  اجاق شقایق مرا گرم کرد  در این کوچه هایی که تاریک هستند  من از حاصل ضرب تردید و کبریت می ترسم  من از سطح سیمانی قرن می ترسم  بیا تا نترسم من از شهرهایی که خاک سیاشان چراگاه جرثقیل است  مرا باز کن مثل یک در به روی هبوط گلابی در این عصر معراج پولاد  مرا خواب کن زیر یک شاخه دور از شب اصطکاک فلزات  اگر کاشف معدن صبح آمد صدا کن مرا  و من در طلوع گل یاسی از پشت انگشت های تو بیدار خواهم شد  و آن وقت  حکایت کن از بمبهایی که من خواب بودم و افتاد  حکایت کن از گونه هایی که من خواب بودم و تر شد  بگو چند مرغابی از روی  دریا پریدند  در آن گیر و داری که چرخ زره پوش از روی رویای کودک گذر داشت  قناری نخ زرد آواز خود را به پای چه احساس آسایشی بست  بگو در بنادر چه اجناس معصومی از راه وارد شد  چه علمی به موسیقی مثبت بوی باروت پی برد  چه ادراکی از طعم مجهول نان در مذاق رسالت تراوید  و آن وقت  من مثل ایمانی از تابش استوا گرم  ترا در سر آغاز یک باغ خواهم نشانید      بزرگ بود  و از اهالی امروز بود  و باتمام افق های باز نسبت داشت  و لحن آب و زمین را چه خوب می فهمید  صداش به شکل  حزن پریشان واقعیت بود  و پلک هاش مسیر نبض عناصر را به ما نشان داد  و دست هاش  هوای صاف سخاوت را  ورق زد  و مهربانی را  به سمت ما کوچاند به شکل خلوت خود بود  و عاشقانه ترین انحنای وقت خودش را  برای آینه تفسیر کرد  و او به شیوه باران پر از طراوت  تکرار بود  و او به سبک درخت  میان عافیت نور منتشر می شد  همیشه کودکی باد را صدا می کرد  همیشه رشته صحبت را  به چفت آب گره می زد  برای ما یک شب  سجود سبز محبت را  چنان صریح ادا کرد  که ما به عاطفه سطح خاک دست کشیدیم  و مثل یک لهجه یک سطل آب تازه شدیم  و بارها دیدیم  که با چه قدر سبد  برای چیدن یک خوشه ی بشارت رفت  ولی نشد  که روبروی وضوح کبوتران بنشیند  و رفت تا لب هیچ  و پشت حوصله نورها دراز کشید  و هیچ فکر نکرد  که ما میان پریشانی تلفظ درها  رای خوردن یک سیب  چه قدر تنها ماندیم      عصر  چند عدد سار  دور شدند ازمدار حافظه کاج  نیکی جسمانی درخت به جا ماند  عفت اشراق روی شانه من ریخت  حرف بزن ای زن شبانه موعود  زیر همین شاخه  های عاطفی باد  کودکی ام رابه دست من بسپار  در وسط این همیشه هیا سیاه  حرف بزن خواهر تکامل خوشرنگ  خون مرا پر کن از ملایمت هوش  نبض مرا روی زبری نفس عشق  فاش کن  روی زمین های محض  راه برو تا صفای باغ اساطیر  در لبه فرصت تلالو انگور  حرف بزن حوری  تکلم بدوی  حزن مرا در مصب دور عبارت  صاف کن  در همه ماسه های شور کسالت  حنجره آب را رواج بده  بعد  دیشب شیرین پلک را  روی چمن های بی تموج ادراک  پهن کن      آه در ایثار سطح ها چه شکوهی است  ای سرطان شریف عزلت  سطح من ارزانی تو باد  یک نفر آمد  تا عضلات بهشت  دست مرا امتداد داد  یک نفر آمد که نور صبح  مذاهب  دروسط دگمه های پیرهنش بود  از علف خشک ایههای قدیمی  پنجره می بافت  مثل پریروزهای فکر جوان بود  حنجره اش از صفات آبی شط ها  پر شده بود  یک نفر آمد کتابهای مرا برد  روی سرم سقفی از تناسب گلها کشید  عصر مرا با دریچه های مکرر وسیع کرد  میز مرا  زیر معنویت باران نهاد  بعد نشستیم  حرف زدیم از دقیقه های مشجر  از کلماتی که زندگانی شان در وسط آب می گذشت  فرصت ما زیر ابرهای مناسب  مثل تن گیج یک کبوتر ناگاه  حجم خوشی داشت  نصفه شب بود از تلاطم میوه  طرح درختان عجیب شد  رشته مرطوب خواب ما به هدر رفت  بعد  دست در آغاز جسم آب تنی کرئ  بعد در احشای خیس نارون باغ  صبح شد      صبح  شوری ابعاد عید  ذایقه را سایه کرد  عکس من افتاد در مساحت تقویم  در خم آن کودکانه های مورب  روی سرازیری فراغت یک عید  داد زدم  به  چه هوایی  در ریه هایم وضوح بال تمام پرنده های جهان بود  آن روز  آب چه تر بود  باد به شکل لجاجت متواری بود  من همه مشقهای هندسی ام را  روی زمین چیده بودم  آن روز  چند مثلث در آب  غرق شدند  من  گیج شدم  جست زدم روی کوه نقشه جغرافی  آی هلیکوپتر نجات  حیف  طرح دهان در عبور باد به هم ریخت  ای وزش شورای شدیدترین شکل  سایه لیوان آب را  تا عطش این صداقت متلاشی  راهنمایی کن      زن دم درگاه بود  با بدنی از همیشه  رفتم نزدیک  چشم مفصل شد  حرف بدل شد به پر به شور به اشراق  سایه بدل شد به آفتاب  رفتم قدری در  آفتاب بگردم  دور شدم در اشاره های خوشایند  رفتم تا وعده گاه کودکی و شن  تا وسط اشتباه های مفرح  تا همه چیزهای محض  رفتم نزدیک آبهای مصور  پای درخت شکوفه دار گلابی  با تنه ای از حضور  نبض می آمیخت با حقایق مرطوب  حیرت من بادرخت قاتی می شد  دیدم در چند متری  ملکوتم  دیدم قدری گرفته ام  انسان وقتی دلش گرفت  از پی تدبیر می رود  من هم رفتم  رفتم تا میز  تا مزه ماست تا طراوت سبزی  آنجا نان بود و استکان و تجرع  حنجره می سوخت در صراحت ودکا  باز که گشتم  زن دم درگاه بود  با بدنی از همیشه های جراحت  حنجره جوی آب را  قوطی کنسرو خالی  زخمی می کرد      باران  اضلاع فراغت می شست  من با شنهای  مرطوب عزیمت بازی می کردم  و خواب سفرهای منقش می دیدم  من قاتی آزادی شن ها بودم  من دلتنگ  بودم  در باغ یک سفره مانوس پهن بود  چیزی وسط سفره شبیه ادراک منور  یک خوشه انگور  روی همه شایبه را پوشید  تعمیر سکوت گیجم کرد  دیدم که درخت هست  وقتی که درخت هست پیداست که باید بود  باید بود  و رد روایت را تا متن سپید دنبال کرد  اما ای یاس ملون      سال میان دو پلک را  ثانیه هایی شبیه راز تولد  بدرقه کردند  کم کم در ارتفاع خیس ملاقات  صومعه نور  ساخته می شد  حادثه از جنس ترس بود  ترس  وارد ترکیب سنگ ها می شد  حنجره ای در ضخامت خنک باد  غربت یک دوست را  زمزمه می کرد  از سر باران  تاته پاییز  تجربه های کبوترانه روان بود  باران وقتی که ایستاد  منظره اوراق بود  وسعت مرطوب  از نفس افتاد  قوس قزح در دهان حوصله ما  آب شد      روزی که دانش لب آب زندگی می کرد  انسان در تنبلی لطیف یک مرتع  با فلسفه های لاجوردی خوش بود  در سمت پرنده فکر می کرد  با نبض درخت او می زد  مغلوب شرایط شقایق بود  مفهوم درشت شط در قعر کلام او تلاطم داشت  انسان در متن عناصر می خوابید  نزدیک طلوع ترس بیدار می شد  اما گاهی آواز غریب رشد در مفصل ترد لذت می پیچید  زانوی عروج خاکی می شد  آن وقت انگشت تکامل  در هندسه دقیق اندوه تنها می ماند       صبح است  گنجشک محض می خواند  پاییز روی وحدت دیوار  اوراق می شود  رفتار آفتاب مفرح حجم فساد را  از خواب می پراند  یک سیب درفرصت  مشبک زنبیل می پوسد  حسی شبیه غربت اشیا  از روی پلک می گذرد  بین درخت و ثانیه سبز  تکرار لاجورد با حسرت کلام می آمیزد  اما ای حرمت سپیدی کاغذ  نبض حروف ما  در غیبت مرکب مشاق می زند  در ذهن حال جاذبه شکل از دست می رود  باید کتاب رابست  باید بلند  شد  درامتداد وقت قدم زد  گل را نگاه کرد  ابهام را شنید  باید دوید تا ته بودن  باید به بوی خاک فنا رفت  باید به ملتقای درخت و خدا رسید  باید نشست  نزدیک انبساط جایی میان بیخودی و کشف      ای عبور ظریف  بال را معنی کن  تا پرهوش من از حسادت بسوزد  ای حیات شدید  ریشه های تو از مهلت نور  آب می نوشد  آدمی زاد این حجم  غمناک  روی پاشویه وقت  روز سرشاری حوض را خواب می بیند  ای کمی رفته بالاتر از واقعیت  با تکان لطیف غریزه  ارث تاریک اشکال از بالهای تو می ریزد  عصمت گیج پرواز  مثل یک خط مغلق  در شیار فضا رمز می پاشد  من  وارث نقش فرش زمینم  و همه انحنا های این  حوضخانه  شکل آن کاسه مس  هم سفر بوده با من  از زمین های زبر غریزی  تا تراشیدگی های وجدان امروز  ای نگاه تحرک  حجم انگشت تکرار  روزن التهاب مرا بست  پیش از این در لب سیب  دست من شعله ور میشد  پیش از این یعنی  روزگاری که انسان از اقوام یک شاخه بود  روزگاری که در سایه برگ ادراک  روی پلک درشت بشارت  خواب شیرینی از هوش می رفت  از تماشای سوی ستاره  خون انسان پراز شمش اشراق می شد  ای حضور پریروز بدوی  ای که با یک پرش از سر شاخه تا خاک  حرمت زندگی را  طرح می ریزی  من پس از رفتن تو لب شط  بانگ پاهای تند عطش را  می شنیدم  بال حاضر جواب تو  از سوال فضا پیش می افتد  آدمی زاد طومار طولانی انتظار است  ای پرنده ولی تو  خال یک نقطه در صفحه ارتجال حیاتی      ای میان سخنهای سبز نجومی  برگ انجیر ظلمت  عفت سنگ را می رساند  سینه آب در حسرت عکس یک باغ  می سوزد  سیب روزانه  در دهان طعم یک وهم  دارد  ای هراس قدیم  در خطاب تو انگشت های من ازهوش رفتند  امشب  دستهایم نهایت ندارند  امشب از شاخه های اساطیری  میوه می چینند  امشب  هر درختی به اندازه ترس من برگ دارد  جرات حرف در هرم دیدار حل شد  ای سرآغازهای ملون  چشم های مرا در وزش  های جادو حمایت کنید  من هنوز  موهبتهای مجهول شب را  خواب می بینم  من هنوز  تشنه آبهای مشبک  هستم  دگمه های لباسم  رنگ اوراد اعصار جادوست  درعلفزار پیش از شیوع تکلم  آخرین جشن جسمانی ما به پا بود  من در این جشن جسمانی موسیقی اختران را  از درون سفالینه ها می شنیدم  و نگاهم پر از کوچ جادوگران بود  ای قدیمی ترین عکس نرگس در آیینه حزن  جذبه تو مرا همچنان برد  تا هوای تکامل ؟  شاید  در تب حرف آب بصیرت بنوشیم  زیر ارث پراکنده شب  شرم پاک روایت روان است  در زمان های پیش از  طلوع هجاها  محشری از همه زندگان بود  از میان تمام حریفان  فک من از غرور تکلم ترک خورد  بعد من که تا زانو  در خلوص سکوت نباتی فرو رفته بودم  دست و رو در تماشای اشکال شستم  بعد در فصل دیگر  کفش های من از لفظ شبنم  تر شد  بعد وقتی که بالای سنگی نشستم  هجرت سنگ را از جوار کف پای خود می شنیدم  بعد دیدم که از موسم دست هایم  ذات هر شاخه پرهیز میکرد  ای شب ارتجالی  دستمال من از خوشه خام تدبیر پر بود  پشت دیوار یک خواب سنگین  یم پرنده که از انس ظلمت می آمد  دستمال مرا برد  اولین ریگ الهام در زیر پایم صدا کرد  خون من میزبان رقیق فضا شد  نبظ من در میان عناصر شنا کرد  ای شب  نه چه می گویم  آب شد جسم سرد مخاطب در اشراق گرم دریچه  سمت انگشت من با صفا شد      این وجودی که در نور ادراک  مثل یک خواب رعنا نشسته  روی پلک تماشا  واژه های تر و تازه می پاشد  چشم هایش  نفی تقویم سبز حیات است  صورتش مثل یک تکه تعطیل عهد دبستان سپید است  سال ها این سجود طراوت  مثل خوشبختی ثابت  روی زانوی آدینه ها می نشست  صبح ها مادر من برای گل زرد  یک سبد آب می برد  من برای دهان تماشا  میوه کال الهام می بردم  این تن بی شب و روز  پشت باغ سراشیب  ارقام  مثل اسطوره می خفت  فکر من از شکاف تجرد به او دست می زد  هوش من پشت چشمان او آب میشد  روی پیشانی مطلق او  وقت از دست می رفت  پشت شمشاد ها کاغذ جمعه ها را  انس اندازه ها پاره می کرد  این حراج صداقت  مثل یک شاخه تمر هندی  در میان من و تلخی  شنبه ها سایه می ریخت  یا شبیه هجومی لطیف  قلعه ترسهای مرا می گرفت  دست او مثل یک امتداد فراغت  در کنار تکالیف من محو می شد  واقعیت کجا تازه تر بود ؟  من که مجذوب یک حجم بی درد بودم  گاه در سینی فقر خانه  میوه های فروزان الهام را دیده بودم  در نزول زبان خوشه  های تکلم صدادارتر بود  در فساد گل و گوشت  نبض احساس من تند می شد  از پریشانی اطلسی ها  روی وجدان من جذبه می ریخت  شبنم ابتکار حیات  روی خاشاک  برق می زد  یک نفر باید از این حضور شکیبا  با سفر های تدریجی باغ چیزی بگوید  یک نفر باید این حجم کم  را بفهمد  دست او را برای تپش ها اطراف معنی کند  قطره ای وقت  روی این صورت بی مخاطب بپاشد  یک نفر باید این نقطه محض را  در مدار شعور عناصر بگرداند  یک نفر باید از پشت درهای روشن بیاید  گوش کن یک نفر می دود روی پلک حوادث  کودکی رو به این سمت می آید      آسمان پرشد از خال پروانه های تماشا  عکس گنجشک افتاد در آبهای رفاقت  فصل پرپر شد از روی دیوار در امتداد غریزه  باد می آمد از سمت زنبیل سبز کرامت  شاخه مو به انگور  مبتلا بود  کودک آمد  جیب هایش پر از شور چیدن  ای بهار جسارت  امتداد در سایه کاج های تامل  پاک شد  کودک از پشت الفاظ  تا علف های نرم تمایل دوید  رفت تا ماهیان همیشه  روی پاشویه حوض  خون کودک پر از فلس تنهایی زندگی  شد  بعد خاری  پای او را خراشید  سوزش جسم روی علف ها فنا شد  ای مصب سلامت  شور تن در تو شیرین فرو می نشیند  جیک جیک پریروز گنجشک های حیاط  روی پیشانی فکر او ریخت  جوی ‌آبی که از پای شمشاد ها تا تخیل روان بود  جهل مطلوب تن را به همراه می برد  کودک از  سهم شاداب خود دور می شد  زیر بارانم تعمیدی فصل  حرمت رشد  از سر شاخه های هلو روی پیراهنش ریخت  در مسیر غم صورتی رنگ اشیا  ریگ های فراغت هنوز  برق می زد  پشت تبخیر تدریجی موهبت ها  شکل پرپرچه ها محو می شد  کودک از باطن حزن پرسید  تا غروب  عروسک چه اندازه راه است ؟  هجرت برگی از شاخه او را تکان داد  پشت گلهای دیگر  صورتش کوچ می کرد  صبحگاهی در آن روزهای تماشا  کوچ بازیچه ها را  زیر شمشاد های جنوبی شنیدم  بعد در زیر گرما  مشتم از کاهش حجم انگور پر شد  بعد بیماری آب در حوض های قدیمی  فکر های مرا تا ملالت کشانید  بعد ها در تب حصبه دستم به ابعاد پنهان گل ها رسید  گرته دلپذیر تغافل  روی شنهای محسوس خاموش می شد  من  روبرو می شدم با عروج درخت  با شیوع پر یک کلاغ بهاره  با افول وزغ در سجایای ناروشن آب  با صمیمیت گیج فواره حوض  با طلوع تر سطل از پشت ابهام یک چاه  کودک آمد میان هیاهوی ارقام  ای بهشت پریشانی پاک پیش از تناسب  خیس حسرت پی رخت آن روزها می شتابم  کودک از پله های خطا رفت بالا  ارتعاشی به سطح فراغت دوید  وزن لبخند ادراک کم شد         کاج های زیادی بلند  زاغ های زیادی سیاه  آسمان به اندازه آبی  سنگچین ها تماشا تجرد  کوچه باغ فرارفته تا هیچ  ناودان مزین به  گنجشک  آفتاب صریح  خاک خشنود  چشم تا کار می کرد  هوش پاییز بود  ای عجیب قشنگ  با نگاهی پر از لفظ مرطوب  مثل خوابی پر از لکنت سبز یک باغ  چشم هایی شبیه حیای مشبک  پلک های مردد  مثل انگشت های پریشان خواب مسافر  زیر بیداری بیدهای لب رود  انس  مثل یک مشت خاکستر محرمانه  روی گرمای ادراک پاشیده  فکر  آهسته بود  آرزو دور بود  مثل مرغی که روی درخت حکایت بخواند  در کجاهای پاییزهایی که خواهند آمد  یک دهان مشجر  از سفرهای خوب  حرف خواهد زد ؟      ماه  رنگ تفسیر مس بود  مثل اندوه تفهیم بالا می آمد  سرو  شیهه بارز خاک بود  کاج نزدیک  مثل انبوه فهم  صفحه ساده فصل را سیاه  می زد  کوفی خشک تیغال ها خوانده می شد  از زمین های تاریک  بوی تشکیل ادراک می آمد  دوست  توری هوش را روی اشیا  لمس می کرد  جمله جاری جوی را می شنید  با خود انگار می گفت  هیچ حرفی به این روشنی نیست  من کنار زهاب  فکر می کردم  امشب  راه معراج اشیا چه صاف است        ظهر بود  ابتدای خدا بود  ریگزار عفیف  گوش می کرد  حرفهای اساطیری ‌آب را می شنید  آب مثل نگاهی به ابعاد ادراک  لکلک  مثل یک اتفاق سفید  بر لب برکه بود  حجم مرغوب خود را  در تماشای تجرید می شست  چشم  وارد فرصت آب می شد  طعم پاک اشارت  روز ذوق نمکزار از یاد می رفت  باغ سبز تقرب  تا کجای کویر  صورت ناب یک خواب شیرین ؟  ای شبیه  مکث زیبا  درحریم علف های  قربت  در چه سمت تماشا  هیچ خوشرنگ  سایه خواهد زد  کی  انسان  مثل آواز ایثار  در کلام فضا کشف خواهد شد؟  ای شروع لطیف  جای الفاظ مجذوب خالی       امشب  در یک خواب عجیب  رو بهسمت کلمات  باز خواهد شد  باد چیزی خواهد گفت  سیب خواهد افتاد  روی اوصاف زمین خواهد غلتید  تا حضور  وطن غایب شب خواهد رفت  سقف یک وهم فرو خواهد ریخت  چشم  هوش محزون نباتی را خواهددید  پیچکی دور تماشای خدا خواهد پیچید  راز سر خواهد رفت  ریشه زهد زمان خواهد پوسید  سر راه ظلمات  لبه صحبت آب  برق خواهد زد  باطن آینه خواهد فهمید  امشب  ساقه معنی را  وزش دوست تکانخواهدداد  بهت پرپر خواهد شد  ته شب یک حشره  قسمت خرم تنهایی را  تجربه خواهد کرد  داخل واژه صبح  صبح خواهد شد       دیر گاهی است در این تنهایی  رنگ خاموشی در طرح لب است  بانگی از دور مرا می خواند  لیک پاهایم در قیر شب است  رخنه ای نیست دراین تاریکی  در و دیوار به هم  پیوسته  سایه ای لغزد اگر روی زمین  نقش وهمی است ز بندی رسته  نفس آدم ها  سر به سر افسرده است  روزگاری است دراین گوشه پژمرده هوا  هر نشاطی مرده است  دست جادویی شب  در به روی من و غم می بندد  می کنم هر چه تلاش  او به من می خندد  نقشهایی که کشیدم در روز  شب ز راه آمد و با دود اندود  طرح هایی که فکندم در شب  روز پیدا شد و با پنبه زدود  دیرگاهی است که چون من همه را  رنگ خاموشی در طرح لب است  جنبشی نیست دراین خاموشی  دست ها پاها در قیر شب است      دود می خیزد ز خلوتگاه من  کس خبر کی یابد از ویرانه ام ؟  با درون سوخته دارم سخن  کی به پایان می رسد افسانه ام ؟  دست از دامان شب برداشتم  تا بیاویزم به  گیسوی سحر  خویش را از ساحل افکندم در آب  لیک از ژرفای دریای بی خبر  بر تن دیوارها طرح شکست  کس دگر رنگی در این سامان ندید  چشم می دوزد خیال روز و شب  از درون دل به تصویر امید  تا بدین منزل پا نهادم پای را  از درای کاروان بگسسته ام  گر چه می سوزم از  این آتش به جان  لیک بر این سوختن دل بسته ام  تیرگی پا می کشد از بام ها  صبح می خندد به راه شهرمن  دود می خیزد هنوز از خلوتم  با درون سوخته دارم سخن       در دور دست  قویی پریده بی گاه از خواب  شوید غبار نیل ز بال و پر سپید  لبهای جویبار  لبریز موج زمزمه در بستر سپید  در هم دویده سایه و روشن  لغزان میان  خرمن دوده  شبتاب می فروزد در آذر سپید  همپای رقص نازک نی زار  مرداب می گشاید چشم تر سپید  خطی ز نور روی سیاهی است  گویی بر آبنوس درخشد زر سپید  دیوار سایه ها شده ویران  دست نگاه درافق دور  کاخی بلند ساخته با مرمر سپید      دیر زمانی است روی شاخه این بید  مرغی بنشسته کو به رنگ معماست  نیست هم آهنگ او صدایی ‚ رنگی  چون من دراین دیار ‚ تنها ‚ تنهاست  گرچه درونش همیشه پر ز  هیاهوست  مانده بر این پرده لیک صورت خاموش  روزی اگر بشکند سکوت پر از حرف  بام و دراین سرای میرود از هوش  راه فروبسته گرچه مرغ به آوا  قالب خاموش او صدایی گویاست  می گذرد لحظه ها به چشمش بیدار  پیکر او لیک سایه روشن رویاست  رسته ز بالا و پست بال و پر او  زندگی دور مانده : موج سرابی  سایه اش افسرده بر درازی دیوار  پرده دیوار و سایه : پرده خوابی  خیره نگاهش به طرح های خیالی  آنچه در آن چشمهاست نقش هوس نیست  دارد خاموشی اش چو با من پیوند  چشم نهانش به راه صحبت کس نیست  ره به درون می برد حکایت این مرغ  آنچه نیاید  به دل ‚ خیال فریب است  دارد با شهرهای گمشده پیوند  مرغ معما دراین دیار غریب است      روشن است آتش درون شب  وز پس دودش  طرحی از ویرانه های دور  گر به گوش آید صدایی خشک  استخوان مرده می لغزد درون گور  دیرگاهی ماند اجاقم سرد  و  چراغم بی نصیب از نور  خواب درمان را به راهی برد  بی صدا آمد کسی از در  در سیاهی آتشی افروخت  بی خبر اما  که نگاهی درتماشا سوخت  گرچه می دانم که چشمی راه دارد به افسون شب  لیک می بینم ز روزن های خوابی خوش  آتشی روشن درون شب      آفتاب است و بیابان چه فراغ  نیست در آن نه گیاه و نه درخت  غیر آوای غرابان دیگر  بسته هر بانگی از این وادی درخت  در پس پرنده ای از گرد و غبار  نقطه ای لرزد از دور  سیاه  چشم اگر پیش رود می بیند  آدمی هست که می پوید راه  تنش از خستگی افتاده ز کار  بر سر و رویش بنشسته غبار  شده از تشنگی اش خشک گلو  پای عریانش مجروح ز خار  هر قدم پیش رود پای افق  چشم او بیند دریایی آب  اندکی راه چو می پیماید  می کند فکر که می  بیند خواب      ریخته سرخ غروب  جا به جا بر سر سنگ  کوه خاموش است  می خروشد رود  مانده در دامن دشت  خرمنی رنگ کبود  سایه آمیخته با سایه  سنگ با سنگ گرفته  پیوند  روز فرسوده به ره می گذرد  جلوه گر آمده در چشمانش  نقش اندوه پی یک لبخند  جغد بر کنگره ها می خواند  لاشخورها سنگین  از هوا تک تک آیند فرود  لاشه ای مانده به دشت  کنده منقار ز جا چشمانش  زیر پیشانی او  مانده دو گود کبود  تیرگی می آید  دشت می گیرد آرام  قصه رنگی روز  می رود رو به تمام  شاخه ها پژمرده است  سنگها افسرده است  رود می نالد  جغد می خواند  غم بیامیخته با رنگ غروب  می ترواد ز لبم قصه سرد  دلم افسرده در این تنگ غروب      شب سردی است و من افسرده  راه دوری است و پایی خسته  تیرگی هست و چراغی مرده  می کنم تنها از جاده عبور  دور ماندند ز من آدمها  سایه ای از سر دیوار گذشت  غمی افزود مرا بر غم ها  فکر تاریکی و این ویرانی  بی خبر آمد تا به دل من  قصه ها ساز کند پنهانی  نیست رنگی که بگوید با من  اندکی صبر سحر نزدیک است  هر دم این بانگ برآرم از دل  وای این شب چه قدر تاریک است  خنده ای کو که به دل انگیزم ؟  قطره ای کو که به  دریا ریزم ؟  صخره ای کو که بدان آویزم ؟  مثل این است که شب نمناک است  دیگران را هم غم هست به دل  غم من لیک غمی غمناک است    فرسود پای خود را چشمم به راه دور  تا حرف من پذیرد آخر که : زندگی  رنگ خیال بر رخ تصویر خواب بود  دل را به رنج هجر سپردم ولی چه سود  پایان شام شکوه ام  صبح عتاب  بود  چشمم نخورد آب از این عمر پرشکست  این خانه را تمامی پی روی آب بود  پایم خلیده خار بیابان  جز با گلوی خشک نکوبیده ام به راه  لیکن کسی ز راه مددکاری  دستم اگر گرفت فریب سراب بود  خوب زمانه رنگ دوامی به خود ندید  کندی نهفته داشت شب رنج من به دل  اما به  کار روز نشاطم شتاب بود  آبادی ام ملول شد از صحبت زوال  بانگ سرور دردلم افسرد کز نخست  تصویر جغد زیب تن این خراب بود      ازهجوم نغمه ای بشکافت گور مغز من امشب  مرده ای را جان به رگ ها ریخت  پا شد از جا در میان سایه و روشن  بانگ زد برمن :‌ مرا پنداشتی مرده  و به خاک روزهای  رفته بسپرده ؟  لیک پندار تو بیهوده است  پیکر من مرگ را از خویش می راند  سرگذشت من به زهر لحظه های تلخ آلوده است  من به هر فرصت که یابم بر تو می تازم  شادی ات را با عذاب آلوده می سازم  با خیالت می دهم پیوند تصویری  که قرارت را کند در رنگ خود نابود  درد  را با لذت آمیزد  در تپش هایت فرو ریزد  نقش های رفته را باز آورد با خود غبار آلود  مرده لب بر بسته بود  چشم می لغزید بر یک طرح شوم  می تراوید از تن من درد  نغمه می آورد بر مغزم هجوم      قصه ام دیگر زنگار گرفت  با نفس های شبم پیوندی است  پرتویی لغزد اگر بر لب او  گویدم دل : هوس لبخندی است  خیره چشمانش با من گوید  کو چراغی که فروزد دل ما  ؟  هر که افسرد به جان با من گفت  آتشی کو که بسوزد دل ما؟  خشت می افتد ازاین دیوار  رنج بیهوده نگهبانش برد  دست باید نرود سوی کلنگ  سیل اگر آمد آسانش برد  باد نمناک زمان می گذرد  رنگ می ریزد از پیکر ما  خانه را نقش فساد است به سقف  سرنگون  خواهد شد بر سرما  گاه می لرزد با روی سکوت  غولها سر به زمین می سایند  پای در پیش مبادا بنهید  چشم ها در ره شب می پایند  تکیه گاهم اگر امشب لرزید  بایدم دست به دیوار گرفت  با نفس های شبم پیوندی است  قصه ام دیگر زنگار گرفت      سکوت ‚ بند گسسته است  کنار دره درخت شکوه پیکر بیدی  در آسمان شفق رنگ  عبور ابرسپیدی  نسیم در رگ هر برگ می دود خاموش  نشسته در پس هر صخره وحشتی به  کمین  کشیده از پس یک سنگ سوسماری سر  ز خوف دره خاموش  نهفته جنبش پیکر  به راه می نگرد سرد ‚ خشک ‚ تلخ ‚ غمین  چو ماری روی تن کوه می خزد راهی  به راه رهگذری  خیال دره و تنهایی  دوانده در رگ او ترس  کشیده چشم به هر گوشه نقش چشمه وهم  ز هر شکاف تن کوه  خزیده بیرون ماری  به خشم از پس هر سنگ  کشیده خنجر خاری  غروب پر زده از کوه  به چشم گم شده تصویر راه و راهگذر  غمی بزرگ پر از وهم  به صخره سار نشسته است  درون دره تاریک  سکوت ‚ بند گسسته است       دنگ .... دنگ  ساعت گیج زمان در شب عمر  می زند پی درپی زنگ  زهر این فکر که این دم گذر است  می شود نقش به دیوار رگ هستی من  لحظه ام پر شده از لذت  یا  به زنگار غمی آلوده است  لیک چون باید این دم گذرد  پس اگر می گریم  گریه ام بی ثمر است  و اگر می خندم  خنده ام بیهوده است  دنگ ... دنگ  لحظه ها می گذرد  آنچه بگذشت نمی آید باز  قصه ای هست که هرگز دیگر  نتواند شد آغاز  مثل این  است که یک پرسش بی پاسخ  بر لب سرد زمان ماسیده است  تند بر می خیزم  تا به دیوار همین لحظه که در آن همه چیز  رنگ لذت دارد آویزم  آنچه می ماند از این جهد به جای  خنده ی لحظه ی پنهان شده از چشمانم  و آنچه بر پیکر او می ماند  نقش انگشتانم  دنگ...  فرصتی از  کف رفت  قصه ای گشت تمام  لحظه باید پی لحظه گذرد  تا که جان گیرد در فکر دوام  این دوامی که درون رگ من ریخته زهر  وارهانیده از اندیشه من رشته حال  وز رهی دور و دراز  داده پیوندم با فکر زوال  پرده ای می گذرد  پرده ای می آید  می رود نقش پی نقش دگر  رنگ می لغزد بر رنگ  ساعت گیج زمان در شب عمر  می زند پی در پی زنگ  دنگ ... دنگ  دنگ...      شب ایستاده است  خیره نگاه او  بر چارچوب پنجره من  سر تا به پای پرسش اما  اندیشناک مانده و خاموش  شاید از هیچ سو جواب نیاید  دیری است مانده یک  جسد سرد  در خلوت کبود اتاقم  هر عضو آن ز عضو دگر دور مانده است  گویی که قطعه ‚ قطعه دیگر را  از خویش رانده است  از یاد رفته در تن او وحدت  بر چهره اش که حیرت ماسیده روی آن  سه حفره کبود که خالی است  از تابش زمان  بویی فساد پرور و  زهرآلود  تا مرز های دور خیالم دویده است  نقش زوال را  بر هر چه هست روشن و خوانا کشیده است  در اضطراب لحظه زنگار خورده ای  که روزهای رفته در آن بود نا پدید  با ناخن این جسد را  از هم شکافتم  رفتم درون هر رگ و هر استخوان آن  اما از آنچه در پی آن  بودم  رنگی نیافتم  شب ایستاده است  خیره نگاه او  بر چارچوب پنجره من  با جنبش است پیکر او گرم یک جدال  بسته است نقش بر تن لبهایش  تصویر یک سوال       زخم شب می شد کبود  در بیابانی که من بودم  نه پر مرغی هوای صاف را می سود  نه صدای پای من همچون دگر شب ها  ضربه ای بر ضربه می افزود  تا بسازم گرد خود  دیواره ای سرسخت و پا برجای  با خود آوردم ز راهی دور  سنگهای سخت و سنگین را برهنه پای  ساختم دیوار سنگین بلندی تا بپوشاند  از نگاهم هر چه می آید به چشمان پست  و ببندد راه را بر حمله غولان  که خیالم رنگ هستی را به پیکرهایشان می بست  روز و شب ها رفت  من به جا ماندم دراین سو شسته دیگر دست از کارم  نه مرا حسرت به رگها می دوانید آرزوی خوش  نه خیال رفته ها می داد آزارم  لیک پندارم پس دیوار  نقشهای تیره می انگیخت  و به رنگ دود  طرح ها از اهرمن می ریخت  تا شبی مانند شبهای دگر خاموش  بی صدا از پا درآمد  پیکر دیوار  حسرتی با حیرتی آمیخت       رنگی کنار شب  بی حرف مرده است  مرغی سیاه آمده از راه های دور  می خواند از بلندی بام شب شکست  سرمست فتح آمده از راه  این مرغ غم پرست  در این  شکست رنگ  از هم گسسته رشته ی هر آهنگ  تنها صدای مرغک بی باک  گوش سکوت ساده می آراید  با گوشوار پژواک  مرغ سیاه آمده از راههای دور  بنشسته روی بام بلند شب شکست  چون سنگ ‚ بی تکان  لغزانده چشم را  بر شکل های در هم پندارش  خوابی شگفت می دهد  آزارش  گلهای رنگ سرزده از خاک های شب  در جاده ای عطر  پای نسیم مانده ز رفتار  هر دم پی فریبی این مرغ غم پرست  نقشی کشد به یاری منقار  بندی گسسته است  خوابی شکسته است  رویای سرزمین  افسانه شکفتن گلهای رنگ را  از یاد برده است  بی حرف  باید از خم این ره عبور کرد  رنگی کنار این شب بی مرز مرده است      تنها و روی ساحل  مردی به راه می گذرد  نزدیک پای او  دریا همه صدا  شب ‚ گیج درتلاطم امواج  باد هراس پیکر  رو میکند به ساحل و درچشم های مرد  نقش خطر را پر رنگ میکند  انگار  هی می زند که : مرد! کجا میروی کجا ؟  و مرد می رود به ره خویش  و باد سرگردان  هی می زند دوباره : کجا می روی؟  و مرد می رود و باد همچنان  امواج ‚ بی امان  از راه می رسند  لبریز از غرور تهاجم  موجی پر از  نهیب  ره می کشد به ساحل و می بلعد  یک سایه را که برده شب از پیکرش شکیب  دریا همه صدا  شب گیج در تلاطم امواج  باد هراس پیکر  رو میکند به ساحل و .....      در شبی تاریک  که صدایی با صدایی در نمی آمیخت  و کسی کس را نمی دید از ره نزدیک  یک نفر از صخره های کوه بالا رفت  و به ناخنهای خون آلود  روی سنگی کند نقشی را و از  آن پس ندیدش هیچ کس دیگر  شسته باران رنگ خونی را که از زخم تنش جوشید و روی صخره ها خشکید  از میان برده است طوفان نقشهایی را  که به جا ماند از کف پایش  گر نشان از هر که پرسی باز  بر نخواهد آمد آوایش  آن شب  هیچ کس از ره نمی آمد  تا خبر آرد از آن رنگی که در  کار شکفتن بود  کوه : سنگین ‚ سرگردان ‚ خونسرد  باد می آمد ولی خاموش  ابر پر میزد ولی آرام  لیک آن لحظه که ناخنهای دست آشنای راز  رفت تا بر تخته سنگی کار کندن را کند آغاز  رعد غرید  کوه را لرزاند  برق روشن کرد سنگی را که حک شد روی آن در لحظه ای کوتاه  پیکر نقشی که باید جاودان می ماند  امشب  باد وباران هر دو می کوبند  باد خواهد بر کند از جای سنگی را  و باران هم  خواهد از آن سنگ نقشی را فرو شوید  هر دو می کوشند  می خروشند  لیک سنگ بی محابا در ستیغ کوه  مانده بر جا استوار انگار با زنجیر پولادین  سالها آن را نفرسوده است  کوشش هر چیز بیهوده است  کوه اگر بر خویشتن پیچد  سنگ بر جا همچنان خونسرد می ماند  و نمی فرساید آن نقشی که رویش کند در یک فرصت باریک  یک نفر کز صخره های کوه بالا رفت  در شبی تاریک      می خروشد دریا  هیچ کس نیست به ساحل پیدا  لکه ای نیست به دریا تاریک  که شود قایق  اگر آید نزدیک  مانده بر ساحل  قایقی ریخته شب بر سر او  پیکرش را ز رهی ناروشن  برده درتلخی ادراک فرو  هیچ کس نیست که آید از راه  و به آب افکندش  و در این وقت که هر کوهه ی آب  حرف با گوش نهان می زندش  موجی آشفته فرا می رسد  از راه که گوید با ما  قصه یک شب طوفانی را  رفته بود آن شب ماهی گیر  تا بگیرد از آب  آنچه پیوندی داشت  با خیالی درخواب  صبح آن شب که به دریا موجی  تن نمی کوفت به موجی دیگر  چشم ماهی گیران دید  قایقی را به ره آب که داشت  بر لب از حادثه تلخ شب پیش خبر  پس کشاندند سوی ساحل خواب آلودش  به همان جای که هست  در همین لحظه غمناک به جا  و به نزدیکی او  می خروشد دریا  وز ره دور فرا میرسد آن موج که می گوید باز  از شبی طوفانی  داستانی نه دراز    جهان آلوده ی خواب است  فرو بسته است وحشت در به روی هر تپش ‚ هر بانگ  چنان که من به روی خویش  در این خلوت که نقش دلپذیرش نیست  و دیوارش فرو میخواندم در گوش  میان این همه انگار  چه پنهان رنگ ها دارد فریب زیست  شب از وحشت گرانبار است  جهان آلوده خواب است و من در وهم خود بیدار  چه دیگر طرح می ریزد فریب زیست  در این خلوت که حیرت نقش دیوار است ؟       حرف ها دارم  با تو ای مرغی که می خوانی نهان از چشم  و زمان را با صدایت می گشایی  چه ترا دردی است  کز نهان خلوت خود می زنی آوا  و نشاط زندگی را از کف  من می ربایی؟  در کجاهستی نهان ای مرغ  زیر تور سبزه های تر  یا درون شاخ های شوق ؟  می پری از روی چشم سبز یک مرداب  یا که می شویی کنار چشمه ادراک بال و پر ؟  هر کجا هستی بگو با من  روی جاده نقش پایی نیست از دشمن  آفتابی شو  رعد دیگر پانمی کوبد به بام ابر  مار برق از لانه اش بیرون نمی آید  و نمی غلتد دگر زنجیر طوفان بر تن صحرا  روز خاموش است آرام است  از چه دیگر می کنی پروا ؟      می مکم پستان شب را  وز پی رنگی به افسون تن نیالوده  چشم بر خاکسترش را با نگاه خویش می کاوم  از پی نابودی ام دیری است  زهر می ریزد به رگهای خود این  جادوی بی آزرم  تا کند آلوده با آن شیر  پس برای آن که رد فکر او گم کند فکرم  می کند رفتار با من نرم  لیک چه غافل  نقشه های او چه بی حاصل  نبض من هر لحظه می خندد به پندارش  او نمی داند که روییده است  هستی پر بار من در منجلاب زهر  و نمی داند که من در زهرمی  شویم  پیکر هر گریه ‚ هر خنده  در نم زهر ‚ است کرم فکر من زنده  در زمین زهر می روید گیاه تلخ شعر من       دم غروب میان حضور خسته اشیا  نگاه منتظری حجم وقت را می دید  و روی میز هیاهوی چند میوه نوبر  به سمت مبهم ادراک مرگ جاری بود  و بوی باغچه را ‚ باد روی فرش  فراغت  نثار حاشیه صاف زندگی می کرد  و مثل بادبزن ‚ ذهن ‚ سطح روشن گل را  گرفته بود به دست  و باد می زد خود را  مسافر از اتوبوس  پیاده شد  چه آسمان تمیزی  و امتداد خیابان غربت او را برد  غروب بود  صدای هوش گیاهان به گوش می آمد  مسافر آمده بود  و روی صندلی راحتی کنار چمن  نشسته بود  دلم گرفته  دلم عجیب گرفته است  تمام راه به یک چیز فکر می کردم  و رنگ دامنه ها هوش از سرم می برد  خطوط جاده در اندوه دشت ها گم بود  چه دره های عجیبی  و اسب ‚ یادت هست  سپید  بود  و مثل واژه پاکی ‚ سکوت سبز چمنزار را چرا می کرد  و بعد غربت رنگین قریه های سر راه  و بعد تونل ها  دلم گرفته  دلم عجیب گرفته است  و هیچ چیز  نه این دقایق خوشبو که روی شاخه نارنج می شود خاموش  نه این صداقت حرفی که در سکوت میان دو برگ این  گل شب بوست  نه هیچ چیز مرا از هجوم خالی اطراف  نمی رهاند  و فکر میکنم  که این ترنم موزون حزن تا به ابد  شنیده خواهد شد  نگاه مرد مسافر به روی میز افتاد  چه سیبهای قشنگی  حیات نشئه تنهایی است  و میزبان پرسید  قشنگ یعنی چه ؟  قشنگ یعنی  تعبیر عاشقانه اشکال  و عشق تنها عشق  ترا به گرمی یک سیب می کند مانوس  و عشق تنها عشق  مرا به وسعت اندوه زندگی ها برد  مرا رساند به امکان یک پرنده شدن  و نوشداروی اندوه ؟  صدای خالص اکسیر می دهد این نوش  و حال شب شده بود  چراغ روشن بود  و چای  می خوردند  چرا گرفته دلت مثل آنکه تنهایی  چه قدر هم تنها  خیال می کنم  دچار آن رگ پنهان رنگ ها هستی  دچار یعنی  ..........عاشق  و فکر کن که چه تنهاست  اگر که ماهی کوچک دچار آبی دریای بیکران باشد  و چه فکر نازک غمناکی  و غم تبسم پوشیده نگاه  گیاه است  و غم اشاره محوی به رد وحدت اشیاست  خوشا به حال گیاهان که عاشق نورند  و دست منبسط نور روی شانه آنهاست  نه وصل ممکن نیست  همیشه فاصله ای هست  اگر چه منحنی آب بالش خوبی است  برای خواب دل آویز و ترد نیلوفر  همیشه فاصله ای هست  دچار باید بود  وگرنه زمزمه حیرت میان دو حرف  حرام خواهد شد  و عشق  سفر به روشنی اهتراز خلوت اشیاست  و عشق  صدای فاصله هاست  صدای فاصله هایی که غرق ابهامند  نه  صدای فاصله هایی که مثل نقره تمیزند  و با شنیدن یک هیچ می شوند کدر  همیشه عاشق تنهاست  و دست عاشق در دست ترد ثانیه هاست  و او و ثانیه ها می روند آن طرف روز  و او و ثانیه ها روی نور می خوابند  و او ؤ ثانیه ها بهترین کتاب جهان را  به آب می بخشند  و خوب می دانند  که هیچ ماهی هرگز  هزار و یک گره رودخانه را نگشود  و نیمه شب ها با  زورق قدیمی اشراق  در آب های هدایت روانه می گردند  و تا تجلی اعجاب پیش می رانند  هوای حرف تو آدم را  عبور می دهد از کوچه باغ های حکایات  و در عروق چنین لحن  چه خون تازه محزونی  حیاط روشن بود  و باد می آمد  و خون شب جریان داشت در سکوت دو مرد  اتاق خلوت  پاکی است  برای فکر چه ابعاد ساده ای دارد  دلم عجیب گرفته است  خیال خواب ندارم  کنار پنجره رفت  و روی صندلی نرم پارچه ای  نشست  هنوز در سفرم  خیال می کنم  در آبهای جهان قایقی است  و من ‚ مسافر قایق ‚ هزارها سال است  سرود  زنده دریانوردهای کهن را  به گوش روزنه های فصول می خوانم  و پیش می رانم  مرا سفر به کجا می برد ؟  کجا نشان قدم ‚ ناتمام خواهد ماند  و بند کفش به انگشت های نرم فراغت  گشوده خواهد شد ؟  کجاست جای رسیدن و پهن کردن یک فرش  و بی خیال نشستن  و گوش دادن به  صدای شستن یک ظرف زیر شیر مجاور ؟  و در کدام بهار درنگ خواهی کرد  و سطح روح پر از برگ سبز خواهد شد ؟  شراب باید خورد  و در جوانی روی یک سایه راه باید رفت  همین  کجاست سمت حیات ؟  من از کدام طرف میرسم به یک هدهد ؟  و گوش کن که همین حرف در تمام  سفر  همیشه پنجره خواب را به هم میزد  چه چیز در همه ی راه زیر گوش تو می خواند ؟  درست فکر کن  کجاست هسته پنهان این ترنم مرموز؟  چه چیز پلک ترا می فشرد  چه وزن گرم دل انگیزی ؟  سفر دراز نبود  عبور چلچله از حجم وقت کم می کرد  و در مصاحبه باد و  شیروانی ها  اشاره ها به سر آغاز هوش برمی گشت  در آن دقیقه که از ارتفاع تابستان  به جاجرود خروشان نگاه می کردی  چه اتفاق افتاد  که خواب سبز ترا سار ها درو کردند ؟  و فصل ‚ فصل درو بود  و با نشستن یک سار روی شاخه یک سرو  کتاب فصل ورق خورد  و  سطر اول این بود  حیات غفلت رنگین یک دقیقه حوا ست  نگاه می کردی  میان گاو و چمن ‚ ذهن باد در جریان بود  به یادگاری شاتوت روی پوست فصل  نگاه می کردی  حضور سبز قبایی میان شبدرها  خراش صورت احساس را مرمت کرد  ببین همیشه خراشی است روی صورت  احساس  همیشه چیزی انگار هوشیاری خواب  به نرمی قدم مرگ می رسد از پشت  و روی شانه ما دست می گذارد  و ما حرارت انگشتهای روشن او را  بسان سم گوارایی  کنار حادثه سر می کشیم  ونیز یادت هست  و روی ترعه آرام؟  در آن مجادله زنگدار آب و زمین  که وقت از  پس منشور دیده می شد  تکان قایق ذهن ترا تکانی داد  غبار عادت پیوسته در مسیر تماشاست  همیشه با نفس تازه را باید رفت  و فوت باید کرد  که پاک پاک شود صورت طلایی مرگ  کجاست سنگ رنوس؟  من از مجاورت یک درخت می آیم  که روی پوست آن دست های ساده غربت  اثر  گذاشته بود  به یادگار نوشتم خطی ز دلتنگی  شراب را بدهید  شتاب باید کرد  من از سیاحت در یک حماسه می آیم  و مثل آب  تمام قصه سهراب و نوشدارو را  روانم  سفر مرا به در باغ چند سالگی ام برد  و ایستادم تا  دلم قرار بگیرد  صدای پرپری  آمد  و در که باز شد  من از هجوم حقیقت به خاک افتادم  و بار دیگر در زیر ‌آسمان مزامیر  در آن سفر که لب رودخانه بابل  به هوش آمدم  نوای بربط خاموش بود  و خوب گوش که دادم صدای گریه می آمد  و چند بربط بی تاب  به شاخه های تر بید تاب می خوردند  و درمسیر  سفر راهبان پاک مسیحی  به سمت پرده خاموش ارمیای نبی  اشاره می کردند  و من بلند بلند  کتاب جامعه می خواندم  و چند زارع لبنانی  که زیر سدر کهن سالی  نشسته بودند  مرکبات درختان خویش رادر ذهن شماره می کردند  کنار راه سفر کودکان کور عراقی  به خط  لوح حمورابی  نگاه می کردند  و در مسیر سفر روزنامه های جهان را مرور می کردم  سفر پر از سیلان بود  و از تلاطم صنعت تمام سطح سفر  گرفته بود و سیاه  و بوی روغن می داد  و روی خاک سفر شیشه های خالی مشروب  شیارهای غریزه و سایه های مجال  کنار هم بودند  میان راه سفر از سرای مسلولین  صدای سرفه می آمد  زنان فاحشه در آسمان آبی شهر  شیار روشن جت ها را  نگاه می کردند  و کودکان پی پر پرچه ها روان بودند  سپورهای خیابان سرود می خواندند  و شاعران بزرگ  به برگ های مهاجر نماز می بردند  و راه دور سفر از میان آدم  و آهن  به سمت جوهر پنهان زندگی میرفت  به غربت تریک جوی آب می پیوست  به برق ساکت یک فلس  به آشنایی یک لحن  به بیکرانی یک رنگ  سفر مرا به زمین های استوایی برد  و زیر سایه آن بانیان سبز تنومند  چه خوب یادم هست  عبارتی که به ییلاق ذهن وارد  شد  وسیع باش و تنها و سر به زیر و سخت  من از مصاحبت آفتاب می آیم  کجاست سایه ؟  ولی هنوز قدم ‚ گیج انشعاب بهار است  و بوی چیدن از دست باد می آید  و حس لامسه پشت غبار حالت نارنج  به حال بیهوشی است  در این کشاکش رنگین کسی چه می داند  که سنگ عزلت من  در کدام نقطه فصل است  هنوز جنگل ابعاد بی شمار خودش را  نمی شناسد  هنوز برگ  سوار حرف اول باد است  هنوز انسان چیزی به آب می گوید  و در ضمیر چمن جوی یک مجادله جاری است  و در مدار درخت  طنین بال کبوتر حضور مبهم رفتار آدمی زاد است  صدای همهمه می آید  و من مخاطب تنهای بادهای جهانم  و رودهای جهان رمز پاک محو شدن را  به من می آموزند  فقط به من  و من مفسر گنجشک های دره گنگم  و گوشواره عرفان نشان تبت را  برای گوش بی آذین دختران بنارس  کنار جاده سرنات شرح داده ام  به دوش من بگذار ای سرود صبح ودا ها  تمام وزن طراوت را  که من  دچار گرمی گفتارم  و ای تمام درختان زیت خاک فلسطین  وفور سایه خود را به من خطاب کنید  به این مسافر تنها که از سیاحت اطراف طور می آید  و ازحرارت تکلیم درتب و تاب است  ولی مکالمه یک روز محو خواهد شد  و شاهراه هوا را  شکوه شاهپرک های انتشار حواس  سپید خواهد کرد  برای این غم موزون چه شعر ها که سرودند  ولی هنوز کسی ایستاده زیر درخت  ولی هنوز سواری است پشت باره شهر  که وزن خواب خوش فتح قادسیه  به دوش پلک تر اوست  هنوز شیهه اسبان بی شکیب مغول ها  بلند می شود از خلوت  مزارع ینجه  هنوز تاجر یزدی ‚ کنار جاده ادویه  به بوی امتعه هند می رود از هوش  و در کرانه هامون هنوز می شنوی  بدی تمام زمین را فرا گرفت  هزار سال گذشت  صدای آب تنی کردنی به گوش نیامد  و عکس پیکر دوشیزه ای در آب نیفتاد  و نیمه راه سفر روی ساحل جمنا  نشسته بودم  و عکس تاج محل را در آب  نگاه می کردم  دوام مرمری لحظه های اکسیری  و پیشرفتگی حجم زندگی در مرگ  ببین ‚ دوبال بزرگ  به سمت حاشیه روح آب در سفرند  جرقه های عجیبی است در مجاورت دست  بیا و ظلمت ادراک را چراغان کن  که یک اشاره بس است  حیات ‚ ضربه آرامی است  به تخته سنگ مگار  و در مسیر سفر مرغهای باغ نشاط  غبار تجربه را از نگاه من شستند  به من سلامت یک سرو را نشان دادند  و من عبادت احساس را  به پاس روشنی حال  کنار تال نشستم و گرم زمزمه کردم  عبور باید کرد  و هم نورد افق های دور باید شد  و گاه در رگ یک حرف خیمه باید زد  عبور باید کرد  و گاه از سر یک شاخه توت باید خورد  من از کنار تغزل عبور می کردم  و موسم برکت بود  و زیرپای من ارقام شن لگد می شد  زنی شنید  کنار پنجره آمد نگاه کرد به فصل  در ابتدای خودش بود  ودست بدوی  او شبنم دقایق را  به نرمی از تن احساس مرگ برمیچید  من ایستادم  و آفتاب تغزل بلند بود  و من مواظب تبخیر خواب ها بودم  و ضربه های گیاهی عجیب رابه تن ذهن  شماره می کردم  خیال می کردیم  بدون حاشیه هستیم  خیال می کردیم  میان متن  اساطیری تشنج ریباس  شناوریم  و چند ثانیه غفلت حضور هستی ماست  در ابتدای خطیر گیاه ها بودیم  که چشم زنی به من افتاد  صدای پای تو آمد خیال کردم باد  عبور می کند از روی پرده های قدیمی  صدای پای ترا در حوالی اشیا  شنیده بودم  کجاست جشن خطوط ؟  نگاه کن به تموج ‚ به انتشار تن من  من از کدام طرف می رسم به سطح بزرگ ؟  و امتداد مرا تا مساحت تر لیوان  پر از سطوح عطش کن  کجا حیات به اندازه شکستن یک ظرف  دقیق خواهد شد  و راز رشد پنیرک را  حرارت دهن اسب ذوب خواهد کرد ؟  و در تراکم زیبای دست ها یک روز  صدای چیدن یک خوشه رابه گوش شنیدیم  و در کدام زمین بود  که روی هیچ نشستیم  و در حرارت یک سیب دست و رو شستیم ؟  جرقه های محال از وجود برمی خاست  کجا هراس تماشا لطیف خواهد شد  و ناپدیدتر از راه یک پرنده به مرگ ؟  و در مکالمه جسم ها ‚ مسیر سپیدار  چه  قدر روشن بود  کدام راه مرا می برد به باغ فواصل ؟  عبور باید کرد  صدای باد می آید عبور باید کرد  و من مسافرم ای بادهای همواره  مرابه وسعت تشکیل برگ ها ببرید  مرا به کودکی شور آب ها برسانید  و کفش های مرا تا تکامل تن انگور  پر از تحرک زیبایی  خضوع کنید  دقیقه های مرا تا کبوتران مکرر  در آسمان سپید غریزه اوج دهید  و اتفاق وجود مرا کنار درخت  بدل کنید به یک ارتباط گمشده پاک  و در تنفس تنهایی  دریچه های شعور مرا به هم بزنید  روان کنیدم دنبال بادبادک آن روز  مرا به خلوت ابعاد زندگی ببرید  حضور هیچ ملایم را  به من نشان بدهید  بابل | بهار 1345    مرغ مهتاب می خواند  ابری در اتاقم میگرید  گلهای چشم پشیمانی می شکفد  درتابوت پنجره ام پیکر مشرق می لولد  مغرب جان می کند  می میرد  گیاه نارنجی خورشید  در مرداب اتاقم می روید کم کم  بیدارم  نپنداریم درخواب  سایه شاخه ای بشکسته  آهسته خوابم کرد  اکنون دارم می شنوم  آهنگ مرغ مهتاب  و گلهای چشم پشیمانی را پر پر می کنم      روی علف ها چکیده ام  من شبنم خواب آلود یک ستاره ام  که روی علف های تاریکی چکیده ام  جایم اینجا نبود  نجوای نمناک علف ها را می شنوم  جایم  اینجا نبود  فانوس  در گهواره خروشان دریا شست و شو می کند  کجامیرود این فانوس  این فانوس دریا پرست پر عطش مست ؟  بر سکوی کاشی افق دور  نگاهم با رقص مه آلود پریان می چرخد  زمزمه های شب در رگ هایم می روید  باران پرخزه مستی  بر دیوار تشنه روحم می چکد  من  ستاره چکیده ام  از چشم ناپیدای خطا چکیده ام  شب پر خواهش  و پیکر گرم افق عریان بود  رگه سپید مر مر سبز چمن زمزمه می کرد  و مهتاب از پلکان نیلی مشرق فرود آمد  پریان می رقصیدند  و آبی جامه هاشان با رنگ افق پیوسته بود  زمزمه های شب مستم می کرد  پنجره  رویا گشوده بود  و او چون نسیمی به درون وزید  اکنون روی علفها هستم  و نسیمی از کنارم می گذرد  تپش ها خاکستذ شده اند  آی پوشان نمی رقصند  فانوس آهسته پایین و بالا می رود  هنگامی که او از پنجره بیرون می پرید  چشمانش خوابی را گم کرده بود  جاده  نفس مفس می زد  صخره ها چه هوسناکش بوییدند  فانوس پر شتاب  تا کی می لغزی  در پست و بلند جاده کف بر لب پر آهنگ ؟  زمزمه های شب پژمرد  رقص پریان پایانن یافت  کاش اینجا نچکیده بودم  هنگامی که نسیم پیکر او در تیرگی شب گم شد  فانوس از کنار ساحل به راه  افتاد  کاش اینجا در بستر علف تاریکی نچکیده بودم  فانوس از من می گریزد  چگونه برخیزم ؟  به استخوان سرد علف ها چسبیده ام  و دور از من فانوس  درگهواره خروشان دریا شست و شو می کند      شب را نوشیده ام  و بر این شاخه های شکسته می گریم  مرا تنها گذار  ای چشم تبدار سرگردان  مرا با رنج بودن تنها گذار  مگذار خواب وجودم را پر پر کنم  مگذار ازبالش تاریک تنهایی سر بر دارم  و به دامن بی تار و پود رویا ها بیاویزم  سپیدی های فریب  روی ستون های بی سایه رجز می خوانند  طلسم شکسته خوابم را بنگر  بیهوده به زنجیر مروارید چشم آویخته  او را بگو  تپش جهنمی مست  او را بگو : نسیم سیاه  چشمانت را نوشیده ام  نوشیده ام که پیوسته بی آرامم  جهنم سرگردان مرا تنها گذار      سایه دراز لنگر ساعت  روی بیابان بی پایان در نوسان بود  می آمد می رفت  می آمد می رفت  و من روی شن های روشن بیابان  تصویر خواب کوتاهم را می  کشیدم  خوابی که گرمی دوزخ را نوشیده بود  و در هوایش زندگی ام آب شد  خوابی که چون پایان یافت  من به پایان خودم ذسیدم  من تصویر خوابم را می کشیدم  و چشمانم نوسان لنگر ساعت را در بهت خودش گم کرده بود  چگونه می شد در رگ های بی فضای این تصویر  همه گرمی  خواب دوشین را ریخت ؟  تصویر را کشیدم  چیزی گم شده بود  روزی خودم خم شدم  حفره ای در هستی من دهان گشود  سایه دراز لنگر ساعت  روی بیابان بی پایان در نوسان بود  و من کنار تصویر زنده خوابم بودم  تصویری که رگ هایش در ابدیت می تپید  و ریشه نگاهم درتار و  پودش می سوخت  این بار  هنگامی که سایه لنگر ساعت  از روی تصویر جان گرفته من گذشت  بر شن های روشن بیابان چیزی نبود  فریاد زدم  تصویر را بازده  و صدایم چون مشتی غبار فرو نشست  سایه دراز لنگر ساعت  روی بیابان بی پایان در نوسان بود  می آمد می  رفت  می آمد می رفت  و نگاه انسانی به دنبالش می دوید      پنجره ام به تهی باز شد  و من ویران شدم  پرده نفس می کشید  دیوار قیر اندود  از میان برخیز  پایان تلخ صداههای هوش ربا  فرو ریز  لذت  خوابم می فشارد  فراموشی می بارد  پرده نفس می کشد  شکوفه خوابم می پژمرد  تا دوزخ ها بشکافند  تا سایه ها بی پایان شوند  تا نگاهم رها گردد  در هم شکن بی جنبشی ات را  و از مرز هستی من بگذر  سیاه سرد بی تپش گنگ      باران نور  که از شبکه دهلیز بی پایان فرو می ریخت  روی دیوار کاشی گلی را می شست  مار سیاه ساقه این گل  در رقص نرم و لطیفی زنده بود  گفتی جوهر سوزان  رقص  در گلوی این مار سیه چکیده بود  گل کاشی زنده بود  در دنیایی رازدار  دنیای به ته نرسیدنی آبی  هنگام کودکی  در انحنای سقف ایوانها  درون شیشه های رنگی پنجره ها  میان لک های دیوار ها  هر جا که چشمانم بیخودانه در پی چیزی ناشناس بود  شبیه این گل کاشی را دیدم  و هربار رفتم بچینم  رویایم پر پر شد  نگاهم به تارو پود سیاه ساقه گل چسبید  و گرمی رگ هایش را جس کرد  همه زندگی ام در گلوی گل کاشی چکیده بود  گل کاشی زندگی دیگر داشت  آیا این گل  که در خاک همه رویاهایم روییده  بود  کودک دیرین را می شناخت  و یا تنها من بودم که در او چکیده بودم  گم شده بودم ؟  نگاهم به تارو پود شکننده ساقه چسبیده بود  تنها به ساقه اش می شد بیاویزد  چگونه می شد چید  گلیرا که خیالی می پژمراند ؟  دست سایه ام بالا خیزد  قلب آبی کاشی ها  تپید  باران نور ایستاد  رویایم پرپر شد      ریشه روشنی پوسید و فرو ریخت  و صدا در جاده بی طرح فضا می رفت  از مرزی گذشته بود  در پی مرز گمشده می گشت  کوهی سنگین نگاهش را برید  صدا از خود  تهی شد  و به دامن کوه آویخت  پناهم بده تنها مرز آشنا پناهم بده  و کوه از خوابی سنگین پر بود  خوابش طرحی رها شده داشت  صدا زمزمه بیگانگی را بویید  برگشت  فضا را از خود گذرداد  و در کرانه نادیدنی شب بر زمین افتاد  کوه از خوابی سنگین پر بود  دیری گذشت  خوابش بخار شد  طنین گمشده ای به رگهایش وزید  پناهم بده تنها مرز آشنا پناهم بده  سوزش تلخی به تار و پودش ریخت  خواب خطاکارش را نفرین فرستاد  و نگاهش را روانه کرد  انتظاری نوسان داشت  نگاهی در راه مانده بود  و صدایی در تنهایی می  گریست      گیاه تلخ افسونی  شوکران بنفش خورشید را  در جام سپید بیابان ها لحظه لحظه نوشیدم  و در آیینه نفس کشنده سراب  تصویر ترا در هر گام زنده تر یافتم  در  چشمانم چه تابش ها کهنریخت  و در رگهایم چه عطش ها که نشکفت  آمدم تا تو را بویم  و تو زهر دوزخی ات را با نفسم آمیختی  به پاس این همه راهی که آمدم  غبار نیلی شب ها را هم می گرفت  و غریو ریگ روانخوبم می ربود  چه رویاها که پاره نشد  و چه نزدیک ها که دور نرفت  و من بر رشته صدایی ره سپردم  که پایانش در تو بود  آمدم تا تو را بویم  وتو زهر دوزخی ات را با نفسم آمیختی  به پاس این همه راهی که آمدم  دیار من آن سوی بیابان هاست  یادگارش در آغاز سفر همراهم بود  هنگامی که چشمش بر نخستین پرده بنفش نیمروز افتاد  از  وحشت غبار شد  و من تنها شدم  چشمک افق ها چه فریب ها که به هنگام نیاویخت  و انگشت شهاب ها چه بیراهه ها که نشانم نداد  آمدم تا تو را بویم  و تو گیاه تلخ افسونی  به پاس این همه راهی که آمدم  زهر دوزخی ات را با نفسم آمیختی  به پاس اینهمه راهی که آمدم      در این اتاق تهی پیکر  انسان مه آلود  نگاهت به حلقه کدام در آویخته ؟  درها بسته  و کلیدشان در تاریکی دور شد  نسیم از دیوارها می ترواد  گلهای قالی می لرزد  ابرها در افق رنگارنگ پرده پر می زنند  باران ستاره اتاقت را پر کرد  و تو درتاریکی گم شده ای  انسان مه آلود  پاهای صندلی کهنه ات در پاشویه فرو رفته  درخت بید از خاک بسترت روییده  و خود را در حوض کاشی می جوید  تصویری به شاخه بید  آویخته  کودکی که چشمانش خاموشی ترا دارد  گویی ترا می نگرد  و تو از میان هزاران نقش تهی  گویی مرا می نگری  انسان مه آلود  ترا در همه شبهای تنهایی  توی همه شیشه ها دیده ام  مادر مرا می ترساند  لولو پشت شیشه هاست  و من توی شیشه ها ترا می دیدم  لولوی سرگردان  پیش آ  بیا در سایه هامان بخزیم  درها بسته  و کلیدشان در تاریکی دور شد  بگذار پنجره را به رویت بگشایم  انسان مه آلود از روی حوض کاشی گذشت  و گریان سویم پرید  شیشه پنجره شکست و فرو ریخت  لولوی شیشه ها  شیشه عمرش شکسته بود      داب اتاقم کدر شده بود  و من زمزمه خون را در رگهایم می شنیدم  زندگی ام در تاریکی ژرفی می گذشت  این تاریکی طرح وجودم را روشن می کرد  در باز شد و  او با فانوسش به درون وزید  زیبایی رها شده ای بود  و من دیده به راهش بودم  رویای بی شکل زندگی ام بود  عطری در چشمم زمزمه کرد  رگ هایم ازتپش افتاد  همه رشته هایی که مرا به من نشان می داد  در شعله فانوسش سوخت  زمان در من نمی گذشت  شور برهنه  ای بودم  او فانوسش را به فضا آویخت  مرا در روشن ها می جست  تار و پود اتاقم را پیمود  و به من ره نیافت  نسیمی شعله فانوسش را نوشید  ئزشی گذشت  ئ من در طرحی جا می گرفتم  در تاریکی ژرف اتاقم پیدا می شدم  پیدا برای که ؟  او دیگر نبود  آیا باروح تاریک  اتاق آمیخت ؟  عطری در گرمی رگ هایم جا به جا می شد  حس کردم با هستی گمشده اش مرا می نگرد  من چه بیهوده مکان را می کاوم  آنی گم شده بود       در باغی رها شده بودم  نوری بیرنگ و سبک بر من می وزید  آیا من خود بدین باغ آمده بودم  و یا باغ اطراف مرا پر کرده بود ؟  هوای باغ از من می گذشت  اخ و برگش در وجودم م یلغزید  آیا این باغ  سایه روحی نبود  که لحظه ای بر مرداب زندگی خم شده بود ؟  ناگهان صدایی باغ را در خود جا داد  صدایی که به هیچ شباهت داشت  گویی عطری خودش را در آیینه تماشا می کرد  همیشه از روزنه ای نا پیدا  این صدا در تاریکی  زندگی ام رها شده بود  سر چشمه صدا گم بود  من ناگاه آمده بودم  خستگی در من نبود  راهی پیموده نشد  آیا پیش از این زندگی ام فضایی دیگر داشت ؟  ناگهان رنگی دمید  پیکری روی علفها افتاده بود  انشانی که شباهت دوری با خود داشت  باغ درته چشمانش بود  و جا  پای صدا همراه تپشهایش  زندگی اش آهسته بود  وجودش بی خبری شفافم را آشفته بود  وزشی برخاست  دریچه ای بر خیرگی ام گشود  روشنی تندی به باغ آمد  باغ می پژمرد  و من به درون دریچه رها می شدم      پنجره ای در مرز شب و روز باز شد  رغ افسانه از آن بیرون پرید  میان بیداری و خواب  پرتاب شده بود  بیراهه فضا راپیمود  چرخی زد  و کنار  مردابی به زمین نشست  تپشهایش با مرداب آمیخت  مرداب کم کم زیبا شد  گیاهی در آن رویید  گیاهی تاریک و زیبا  مرغ افسانه سینه خود را شکافت  تهی درونش شبیه گیاهی بود  شکاف سینه اش را با پر ها پوشاند  وجودش تلخ شد  خلوت شفافش کدر شده بود  چرا آمد ؟  از روی زمین پر کشید  بیراهه ای را پیمود  و از پنجره ای به درون رفت  مرد آنجا بود  انتظاری در رگ هایش صدا می کرد  مرغ افسانه از پنجره فرود آمد  سینه او را شکافت  و به درون رفت  او از شکاف سینه اش نگریست  درونش تاریک و زیبا شده بود  به روح خطا شباهت  داشت  شکاف سینه اش را با پیراهن خود پوشاند  در فضا به پرواز درآمد  و اتاق را در روشنی اضطراب تنها گذاشت  مرغ افسانه بر بام گمشده ای نشسته بود  وزشی بر تار و پودش گذشت  گیاهی در خلوت درونش رویید  از شکاف سینه اش سر بیرون کشید  و برگهایش را در ته آسمان گم  کرد  زندگی اش در رگهای گیاه بالا می رفت  اوجی صدایش می زد  گیاه از شکاف سینه اش به درون رفت  و مرغ افسانه شکاف را با پرها پوشاند  بالهایش را گشود  و خود را به بیراهه فضا سپرد  گنبدی زیر نگاهش جان گرفت  چرخی زد  و از در معبد به درون رفت  فضا با  روشنی بیرنگی پر بود  برابر محراب  وهمی نوسان یافت  از همه لحظه های زندگی اش محرابی گذشته بود  و همه رویا هایش در محرابی خاموش شده بود  خودش رادر مرز یک رویا دید  به خاک افتاد  لحظه ای در فراموشی ریخت  سر بر داشت  محراب زیبا شده بود  پرتویی در مرمر  محراب دید  تاریک و زیبا  ناشناسی خود را آشفته دید  چرا آمد ؟  بالهایش را گشود  و محراب را در خاموشی معبد رها کرد  زن در جاده ای می رفت  پیامی در سر راهش بود  مرغی بر فراز سرش فرود آمد  زن میان دو رویا عریان شد  مرغ افسانه سینه او را شکافت  و به درون  رفت  زن در فضا به پرواز درآمد  مرد دراتاقش بود  انتظاری دررگهایش صدا می کرد  و چشمانش از دهلیز یک رویا بیرون می خزید  زنی از پنجره فرود آمد  تاریک و زیبا  به روح خطا شباهت داشت  مرد به چشمانش نگریست  همه خوابهایش در ته آنها جا مانده بود  مرغ  افسانه از شکاف سینه زن بیرون پرید  و نگاهش به سایه آنها افتاد  گفتی سایه پرده توری بود  که روی وجودش افتاده بود  چرا آمد ؟  بالهایش را گشود  و اتاق را در بهت یک رویا گم کرد  مردتنها بود  تصویری به دیوار اتاقش می کشید  وجودش میان آغاز و انجامی در  نوسان بود  وزشی ناپیدا می گذشت  تصویر کم کم زیبا می شد  و بر نوسان دردناکی پایان می داد  مرغ افسانه آمده بود  اتاق را خالی دید  و خودش را در جای دیگر یافت  آیا تصویر  دامی نبود  که همه زندگی مرغ افسانه در آن افتاده بود ؟  چرا آمد ؟  بالهایش را گشود  و اتاق را در خنده تصویر از یاد برد  مرد در بستر خود خوابیده بود  وجودش به مردابی شباهت داشت  درختی در چشمانش روییده بود  و شاخ و برگش فضا را پر می کرد  رگهای درخت  از زندگی گمشده ای پر بود  بر شاخ درخت  مرغ افسانه نشسته بود  از شکاف سینه اش به  درون نگریست  تهی درونش شبیه درختی بود  شکاف سینه اش را با پر ها پوشاند  بالهایش را گشود  و شاخه را در ناشناسی فضا تنها گذاشت  درختی میان دو لحظه می پژمرد  تاقی به آستانه خود می رسید  مرغی بیراهه فضا را می پیمود  و پنجره ای در مرز شب و روز گم شده بود       از مرز خوای می گذشتم  سایه تاریک یک نیلوفر  روی همه این ویرانه فرو افتاده بود  کدامین باد بی پروا  دانه این نیلوفر را به سرزمین خواب من آورد ؟  در پس درهای شیشه ای رویاها  در مرداب بی ته آیینهها  هر جا که من گوشه ای از خودم را مرده بود م  یک نیلوفر روییده بود  گویی او لحظه لحظه در تهی من می ریخت  و من در صدای شکفتن او  لحظه لحظه خودم را می مردم  بام ایوان فرو می ریزد  و ساقه نیلوفر بر گرد همه  ستونها می پیچد  کدامین باد بی پروا  دانه این نیلوفر را به سرزمین خواب من آورد ؟  نیلوفر رویید  ساقه اش از ته خواب شفافم سر کشید  من به رویا بودم  سیلاب بیداری رسید  چشمانم را در ویرانه خوابم گشودم  نیلوفر به همه زندگی ام پیچیده بود  در رگهایش من بودم که  می دویدم  هستی اش درمن ریشه داشت  همه من بود  کدامین باد بی پروا  دانه این نیلوفر را به سرزمین خواب من آورد؟      نوری به زمین فرود آمد  دو جا پا بر شن های بیابان دیدم  از کجا آمده بود ؟  به کجا می رفت ؟  تنها دو جاپادیده می شد  شاید خطایی پا به زمین نهاده  بود  ناگهان جا پا ها به راه افتادند  روشنی همراهشان می خزید  جا پا ها گم شدند  خود را از روبرو تماشا کردم  گودالی از مرگ پر شده بود  و من در مرده خود به راه افتادم  ی پایم را ازراه دوری می شنیدم  شاید از بیابانی می گذشتم  انتظاری گمشده با من بود  ناگهان نوری در مرده ام فرود آمد  و من در اضطرابی زنده شدم  دو جا پا هستی ام را پر کرد  از کجا آمده بود؟  به کجا می رفت ؟  تنها دو جاپا دیده می شد  شاید خطایی پا به زمین نهاده بود      پس از لحظه های دراز  بر درخت خاکستری پنجره ام برگی رویید  و نسیم سبزی تار و پود خفته مرا لرزاند  و هوز من  ریشه های تنم را در شنهای رویاها فرو نبرده بودم  که به راه افتادم  پس از لحظه های دراز  سایه دستی روی وجودم افتاد  و لرزش انگشتانش بیدارم کرد  و هنوز من  پرتو تنهای خودم را  در ورطه تاریک درونم نیفکنده بودم  که به راه افتادم  پس از لحظه های دراز  پرتو گرمی در مرداب بخ زده ساعت افتاد  و  لنگری آمد و رفتش را در روحم ریخت  و هنوز من  در مرداب فراموشی نلغزیده بودم  که به راه افتادم  پس از لحظه های دراز  یک لحظه گذشت  برگی از درخت خاکستری پنجره ام فرو افتاد  دستی سایه اش را از روی ئجودم برچید  و لنگری در مرداب ساعت بخ بست  و هنوز من  چشمانم را نگشوده بودم  که در خوابی دیگر لغزیدم       درتاریکی بی آغاز و پایان  دری در روشنی انتظارم رویید  خودم رادر پس در تنها نهادم  و به درون نهادم  اتاقی بی روزن تهی نگاهم را پر کرد  سایه ای در من فرود آمد  و همه شباهتم را در ناشناسی خود گم کرد  پس من کجا بودم ؟  شاید زندگی ام در جای گمشده ای نوسانداشت  و من انعکاسی بودم  که بی خودانه همه خلوت ها را به هم می زد  و در پایان همه رویاها درسایه بهتی فرو می رفت  من در پس در تنها مانده  بودم  همیشه خودم را در پس یک در تنها دیده ام  گویی وجودم در پای این در جا مانده بود  در گنگی آن ریشه داشت  آیا زندگی ام صدایی بی پاسخ نبود ؟  در اتاق بی روزن انعکاسی سرگردان بود  و من درتاریکی خوابم برده بود  در ته خوابم خودم را پیدا کردم  و این  هوشیاری خلوت خوابم را آلود  آیا این هوشیاری خطای تازه من بود ؟  در تاریکی بی آغاز و پایان  فکری در پس در تنها مانده بود  پس من کجا بودم ؟  حس کردم جایی به بیداری می رسم  همه وجودم رادر روشنی این بیداری تماشا کردم  آیامن سایهگمشده خطایی نبودم ؟  دراتاق  بی روزن  انعکاسی نوسان داشت  پس من کجا بودم ؟  درتاریکی بی آغاز و پایان  بهتی در پس در تنها مانده بود       چه گذشت ؟  زنبوری پر زد  در پهنه  وهم این سو آن سو جویای گلی  جویای گلی آری بی ساقه گلی در پهنه خواب نوشابه آن  اندوه اندوه نگاه بیداری چشم بی  برگی است  نی سبدی می کن سفری در باغ  باز آمده ام بسیار و ره آوردم تیناب تهی  سفری دیگر ای دوست و به باغی دیگر  بدرود  بدرود و به همراهت نیروی هراس       تنها به تماشای چه ای ؟  بالا گل یک روزه نور  پایین تاریکی باد  بیهوده مپای شب از شاخه نخواهد ریخت و دریچه خدا روشن نیست  از برگ سپهر شبنم ستارگان خواهد پرید  تو خواهی ماند و هراس بزرگ ستون نگاه و پیچک غم  بیهوده مپای  برخیز که وهم گلی زیمن را شب کرد  راهی شو که گردش ماهی شیار اندوهی در پی خود نهاد  زنجره را بشنو : چه جهان غمناک است و خدایی نیست و خدایی هست و خدایی  بی گاه است به بوی و به رو و چهره زیبایی در خواب دگر  ببین      می رویید در جنگل خاموشی رویا بود  شبنم ها بر جا بود  درها باز چشم تماشا باز چشم تماشاتر و خدا در هر ... آیا بود ؟  خورشیدی در هر مشت : بام نگه بالا بود  می  بویید گل وا بود ؟ بوییدن بی ما بود : زیبا بود  تنهایی تنها بود  نا پیدا پیدا بود  او آنجا آنجا بود         اینجاست آیید پنجره بگشایید ای من و دگر من ها : صد   پرتو من در آب  مهتاب تابنده نگر بر لرزش برگ اندیشه من جاده مرگ  آنجا نیلوفرهاست به بهشت به خدا درهاست  اینجا ایوان خاموشی هوش پرواز روان  در باغ زمان تنها نشدیم ای سنگ و نگاه ای وهم و درخت آیا نشدیم ؟  من صخره من ام تو شاخه تویی  این بام گلی آری این بام گلی خاک است و من و پندار  و چه بود این لکه رنگ این دود سبک ؟ پروانه گذشت ؟  افسانه دمید ؟  نی این لکه رنگ این  دود سبک پروانه نبود من بودم و تو افسانه نبود ما   بود و شما         سرچشمه رویش هایی دریایی پایان تماشایی  تو تراویدی باغ جهان تر شد دیگر شد  صبحی سر زد مرغی پر زد یک شاخه شکست خاموشی هست  خوابم برد خوابی دیدم تابش آبی  در خواب لرزش برگی در آب  این سو تاریکی مرگ آن سو زیبایی برگ اینها چه آنها چیست ؟ انبوه زمان   چیست ؟  این می شکفد ترس تماشا دارد آن می گذرد وحشت دریا دارد  پرتو محرابی می تابی من هیچم : پیچک خوابی بر نرده اندوه تو می پیچم  تاریکی پروازی رویای بی آغازی بی موجی  بی رنگی دریای هم آهنگی        بر آبی چین افتاد سیبی به زمین افتاد  کامی ماند زنجر خواند  همهمه ای خندیدند بزمی بود برچیدند  خوابی از چشمی بالا رفت این رهرو تنها رفت بی ما رفت  رشته  گسست : من پیچم من تابم کوزه شکست من آبم  سنگ پیوندش با من کو ؟ آن زنبور پروازش تا من کو ؟  نقشی پیدا آیینه کجا ؟ این لبخند لبها کو ؟ موج آمد دریا کو ؟  می بویم بو آمد از هر سو آمد هو آمد من رفتم او آمد او آمد         در جوی زمان در خواب تماشای تو می رویم  سیمای روان با شبنم افشان تو می شویم  پرهایم ؟ پرپر شده ام چشم نویدم به نگاهی تر شده ام  این سو نه آن سو یم  و در آن سوی نگاه چیزی را می بینم چیزی را می جویم  سنگی می شکنم رازی با نقش تو می گویم  برگ افتاد نوشم باد : من زنده به اندوهم ابری رفت من کوهم : می پایم من   بادم : می پویم  در دشت دگر افسوسی چو بروید می آیم می بویم      آری ما غنچه یک خوابیم  غنچه خواب ؟ آیا می شکفیم ؟  یک روزی بی جنبش برگ  اینجا ؟  نی در دره مرگ  تاریکی تنهایی  نی خلوت زیبایی  به تماشا چه کسی می آید  چه کسی ما را می بوید  ...  و به بادی پرپر ...؟  ...  و فرودی دیگر ؟  ...       باد آمد دربگشا اندوه خدا آورد  خانه بروب افشان گل پیک آمد مژده ز نا آورد  آب آمد آب آمد از دشت خدایان نیز گلهای سیا آورد  ما خفته او آمد خنده شیطان رابر  لب ما آورد  مرگ آمد  حیرت مارا برد  ترس شما آورد  در خاکی صبح آمد سیب طلا از باغ طلا آورد        نه تو می پایی و نه کوه میوه این باغ : اندوه اندوه  گو بترواد غم تشنه سبویی تو افتد گل بویی تو  این پیچک شوق آبش ده سیرابش کن آن کودک ترس قصه بخوان خوابش کن  این لاله هوش از ساقه بچین پرپر شد بشود چشم خدا تر شد بشود  و خدا از تو نه بالاتر تنهاتر تنهاتر  بالاها پستی ها یکسان بین پیدا نه پنهان بین  بالی نیست آیت پروازی هست کس نیست رشته آوازی هست  پژواکی رویایی پر زد رفت شاپویی : رازی بود در زد رفت  اندیشه : کاهی  بود در آخور ما کردند تنهایی : آبشخور ما کردند  این آب روان ما ساده تریم این سایه افتاده تریم  نه تو می پایی و نه من دیده تر بگشا مرگ آمد در بگشا       از خانه بدر از کوچه برون تنهایی ما سوی خدا می رفت  در جاده درختان سبز گل ها وا شیطان نگران : اندیشه رها می رفت  خار آمد و بیابان و سراب  کوه  آمد و خواب  آواز پری : مرغی به هوا می رفت ؟  نی همزاد گیاهی بود از پیش گیا می رفت  شب می شد و روز  جایی شیطان نگران : تنهایی مامی رفت         من سازم : بندی آوازم  برگیرم بنوازم بر تارم زخمخ لا می زنن راه فنا می زن  من دودم می پیچم می لغزم نابودم  می سوزم می سوزم فانوس تمنایم گل کن تو مرا  ودرآ  آیینه شدم از روشن و از سایه بری بودم دیو و پری آمد  دیو و پری بودم در بی خبری بودم  قرآن بالای سرم بالش من انجیل بستر من تورات و زبر پوشم اوستا می بینم   خواب بودایی در نیلوفر آب  هر جا گلهای نیایش رست من چیدم دسته گلی دارم  محراب تو دور از دست : او بالا من در  پست  خوشبو سخنم نی ؟ باد بیا می بردم بیتوشه شدم در کوه کجا گل چیدم گل   خوردم  در رگ ها همهمه ای دارم از چشمه خود آبم زن آبم زن  و به من یک قطره گوارا کن شورم را زیبا کن  باد انگیز درهای سخن بشکن جاپای صدا می روب هم دود چرا می بر هم موج   من و ما و شما می بر  ز  شبنم تا لاله بیرنگی پل بنشان زین رویا در چشمم گل بنشان گل بنشان      آنی بود درها وا شده بود  برگی نه شاخی نه باغ فنا پیدا شده بود  مرغان مکان خاموش این خاموش آن خاموش خاموشی گویا شده بود  آن پهنه چه بود : با میشی گرگی همپا شده  بود  نقش صدا کم رنگ نقش ندا کم رنگ پرده مگر تا شده بود ؟  من رفته او رفته ما بی ما شده بود  زیبایی تنها شده بود  هر رودی دریا  هر بودی بودا شده بود         باز آمدم از چشمه خواب کوزه تر دردستم  مرغانی می خوانند نیلوفر وا میشد کوزه تر بشکستم  در بستم  و در ایوان تماشای تو بنشستم         دیشب لب رود شیطان زمزمه داشت  شب بود و چراغک بود  شیطان تنها تک بود  باد آمده بود باران زدهبود شب تر گلهای پرپر  بویی نه براه  ناگاه  آیینه رود نقش غمی بنمود شیطان لبب آب  خاک سیا در خواب  زمزمه ای می مرد بادی می رفت رازی می برد      اریکی پیچک وار به چپرها پیچید به حناها افراها  و هنوز ما در کشت در کف داس  ما ماندیم تا رشته شب از گرد چپرها وا شد فردا شد  روز آمد و رفت  تاریکی پیچک  وار به چپر ها پیچید به حناها افراها  و هنوز یک خوشه کشت در خور چیدن نه یاد رسیدن نه  و هزاران روز و هزاران بار  تاریکی پیچک وار به چپر ها پیچید به حناها افراها  پایان شبی ما در خواب یک خوشه رسید مرغی چید  آواز پوش بیداری ما ساقه لرزان پیام       بالارو بالا رو بند نگه بشکن وهم سیه بشکن  آمده ام آمده ام بوی دگر می شنوم باد دگر می گذرد  روی سرم بید دگر خورشیددگر  شهر تونی شهر تونی  می شنوی زنگ زمان  قطره چکید از پی تو سایه دوید  شهر تو در کوی فراتر ها دره دیگرها  آمده ام آمده ام می لغزد صخره سخت می شنوم آواز درخت  شهر تونی شهر تونی  خسته چرا بال عقاب ؟ و زمین تشنه خواب ؟  و چرا روییدن روییدن رمزی را بوییدن ؟  شهر تو رنگش دیگر خاکش سنگش دیگر  آمده ام آمده ام بسته نه دروازه نه در جن ها هر سو بگذر  و خدایان هر افسانه که هست و نه چشمی نگران و نه نامی ز پرست  شهر تونی شهر تونی  درکف ها کاسه زیبایی بر لب تلخی دانایی  شهر تو در جای دگر ره می بر با پای دگر  آمده ام آمده ام پنجره ها می شکفند  کوچه فرو  رفته به بی سویی بی هایی بی هویی  شهر تونی شهر تونی  در وزش خاموشی سیما ها در دود فراموشی  شهر ترا نام دگر خسته نه ای گام دگر  آمده ام آمده ام درها رهگذر باد عدم  خانه ز خود وارسته جام دویی بشکسته سایه یک روی زمین روی زمان  شهر تونی این و نه آن  شهر تو  گم تا نشود پیدا نشود      سایه شدم و صدا کردم  کو مرز پریدن ها دیدن ها ؟ کو اوج نه من دره او ؟  و ندا آمد : لب بسته بپو  مرغی رفت تنها بود پر شد جام شگفت  و ندا آمد : بر تو گوارا  باد تنهایی تنها باد  دستم در کوه سحر او می چید او می چید  و ندا آمد و هجومی از خورشید  از صخره شدم بالا در هر گام دنیایی تنهاتر زیباتر  و ندا آمد : بالاتر بالاتر  آوازی از ره دور :‌ جنگل ها می خوانند ؟  و ندا آمد : خلوت ها می آیند  وشیاری ز هراس  و ندا آمد : یادی بود پیدا شد پهنه چه زیبا شد  او آمد پرده ز هم وا باید درها ها و ندا آمد : پرها هم      درآ که کران را بر چیدم خاک زمان رفتم آب نگر پاشیدم  در سفالینه چشم صد برگ نگه بنشاندم بنشستم  آیینه شکستم تا سرشار تو من باشم و من جامه نهادم رشته گسستم  زیبایان خندیدند خواب چرا دادمشان خوابیدند  غوکی می جست اندوهش دادم و نشست  در کشت گمان هر سبزه لگد کردم از هر بیشه شوری به سبد کردم  بوی تو می آمد به صدا تیرو به روان پر دادم آواز درآ سردادم  پژواک تو می پیچد چکه شدم از بام صدا لغزیدم و شنیدم  یک هیچ ترادیدم و دویدم  آب تجلی تو نوشیدم و دمیدم       نی ها همهمه شان می آید  مرغان زمزمه شان می آید  درباز و نگه کم  و پیامی رفته به بی سویی دشت  گاوی زیر صنوبرها  ابدیت روی چپرها  از بن هر  برگی وهمی آویزان  و کلامی نی  نامی نی  پایین جاده بیرنگی  بالا خورشید هم آهنگی      درها به طنین های تو واکردم  هر تکه را جایی افکندم پر کردم هستی ز نگاه  بر لب مردابی پاره لبخند تو بر روی لجن دیدم رفتم به نماز  در بن  خاری یاد تو پنهان بود برچیدم پاشیدم به جهان  بر سیم درختان زدم آهنگ ز خود روییدن و به خود گستردن  و شیاریدم شب یک دست نیایش افشاندم دانه راز  و شکستم آویز فریب  و دویدم تاهیچ و دویدم تاچهره مرگ تاهسته هوش  و فتادم بر صخره درد از شبنم دیدار تو تر شد انگشتم  لرزیدم  وزشی می رفت از دامنه ای گامی همره او رفتم  ته تاریکی تکه خورشیدی دیدم خوردم وز خود رفتم و رها بودم         دستی افشان تا ز سر انگشتانت صد قطره چکد هر قطره شود   خورشیدی  باشد که به صد سوزن نور شب ما را بکند روزن روزن  ما بی تاب و نیایش بی رنگ  از مهرت لبخندی کن  بنشان بر لب ما  باشد که سرودی خیزد در خور نیوشیدن تو  ما هسته پنهان تماشاییم  ز تجلی ابری کن بفرست که ببارد بر سر ما  باشد که به شوری بشکافیم باشد که ببالیم و به خورشید تو پیوندیم  ما جنگل انبوه دگرگونی  از آتش همرنگی صد اخگر برگیر برهم تاب بر هم پیچ  شلاقی کن و بزن بر تن ما  باشد که ز خاکستر ما در ما جنگل یکرنگی بدر آرد سر  چشمان بسپردیم خوابی لانه گرفت  نم زن بر چهره ما  باشد که شکوفا گردد زنبق چشم و شود سیراب از تابش تو و فرو افتد  بینایی ره گم کرد  یاری کن و گره زن نگه ما و خودت با هم  باشد  کهتراود در ما همه تو  ما چنگیم : هر تار از ما دردی سودایی  زخمه کن از آرامش نامیرا ما را بنواز  باشد که تهی گردیم آکنده شویم از والا نت خاموشی  آیینه شدیم ترسیدیم از هر نقش  خود را در ما بفکن  باشد که فراگیرد هستی ما را و دگر نقشی ننشیند در ما  هر سو مرز هر سو نام  رشته کن از بی شکلی گذران از مروارید زمان و مکان  باشد که به هم پیوندد همه چیز باشد که نماند مرز نام  ای دور از دست ! پرتنهایی خسته است  که گاه شوری بوزان  باشد که شیار پریدن در تو شود خاموش       افتاد و چه پژواکی که شنید اهریمن و چه لرزی که دوید   ازبن غم تا بهشت  من درخویش و کلاغی لب حوض  خاموشی و یکی زمزمه ساز  تنه تاریکی تبر نقره نور  و  گوارایی بی گاه خطا بوی تباهی ها گردش زیست  شب دانایی و جدا ماندم : کو سختی پیکرها کو بوی زمین چینه بی بعد پری   ها؟  اینک باد پنجره ام رفته به بی پایان خونی ریخت بر سینه من ریگ بیابان   باد  چیزی گفت و زمان ها بر کاج حیاط همواره وزید و وزید این هم گل اندیشه   آن هم بت دوست  نی که اگر بوی لجن می آید آنهم غوک که دهانش ابدیت خورده است  دیدار دگر آری روزن زیبای زمان  ترسید دستم به زمین آمیخت هستی لب آیینه نشست خیره به من : غم نامیرا        ای درخور اوج ! آواز تو در کوه سحر و گیاهی به نماز  غم ها را گل کردم پل زدم از خود تا صخره دوست  من هستم و سفالینه تاریکی و تراویدن راز ازلی  سر بر سنگ و  هوایی که خنک و چناری که به فکر و روانی که پر از ریزش   دوست  خوابم چه سبک ابر نیایش چه بلند و چه زیبا بوته زیست و چه تنها من  تنها من و سرانگشتم در چشمه یاد و کبوترها لب آب  هم خنده موج هم تن زنبوری بر سبزه مرگ و شکوهی در پنجه باد  من از تو پرم ای روزنه باغ هم آهنگی کاج و من  و ترس  هنگام مناست ای در به فراز ای جاده به نیلوفر خاموش پیام       می رفتیم و درختان چه بلند و تماشا چه سیاه  راهی بود از ما تا گل هیچ  مرگی در دامنه ها ابری سر کوه مرغان لب زیست  می خواندیم بی تو دری بودم به برون و  نگاهی به کران وصدایی بهکویر  می رفتیم خاک از ما می ترسید و زمان بر سر ما می بارید  خندیدم : ورطه پرید از خواب و نهان آوایی افشاندند  ما خاموش و بیابان نگران و افق یک رشته نگاه  بنشستم تو چشمن پر دور من دستم پر تنهایی و زمین ها پرخواب  خوابیدم می گویند : دستی در  خوابی گل می چید        